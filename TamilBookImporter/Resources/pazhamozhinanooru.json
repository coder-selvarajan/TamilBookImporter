{
    "about": {
        "bookname": "பழமொழி நானூறு",
        "category": "பதினெண் கீழ்க்கணக்கு",
        "author": "முன்றுறை அரையனார்",
        "noofpoems": 401,
        "period": "கி. பி. ஐந்தாம் நூற்றாண்டு",
        "description": "பழமொழி நானூறு சங்கம் மருவிய காலத் தமிழ் நூல் தொகுப்பான பதினெண் கீழ்க்கணக்கு நூல்களுள் ஒன்று. அதன் சிறப்புப் பாயிரத்தையும், கடவுள் வணக்கத்தையும் சேர்த்து நாலடியால் அமைந்த நானூற்றொரு (401) பாடல்களைக் கொண்டது. இது முன்றுறையர் அல்லது முன்றுறை அரையனார் என்னும் சமண முனிவரால் இயற்றப்பட்டது. இதன் ஒவ்வொரு பாட்டிலும் ஒரு பழமொழி சார்ந்த நீதி கூறப்படுவதால் பழமொழி நானூறு என்ற பெயர் பெற்றுள்ளது. இதன் காலம் கி. பி. ஐந்தாம் நூற்றாண்டு ஆகும். இந்நூலில் 34 தலைப்புகளின் கீழ் பாடல்கள் அமைந்துள்ளன."
    },
    "poems": [
        {
            "number": 0,
            "category": "கடவுள் வணக்கம்",
            "poem": "அரிது அவித்து, ஆசு இன்று உணர்ந்தவன் பாதம், \nவிரி கடல் சூழ்ந்த வியன் கண் மா ஞாலத்து, \nஉரியதனில் கண்டு உணர்ந்தார் ஓக்கமே-போல, \nபெரியதன் ஆவி பெரிது.",
            "explanation": "காமம், வெகுளி, மயக்கம் ஆகிய முக்குற்றங்களையும் அருமைகாக கெடுத்தலான். குற்றமின்றி முற்றும் அறிந்த கடவுளின் திருவடிகளையே அகன்ற கடலால் சூழப்பெற்ற அகன்ற இடத்தினையுடைய பெரிய இவ்வுலகில் உரிமைப் பொருளைப் போலக் கருதி அறிந்தவர்களது உயர்வே பேருடம்பினையுடைய ஆவியைப் போன்று பெரிது",
            "meaning": "கடவுளின் திருவடிகளை உரிமையாக வணங்கியவர்களது உயர்வே மிகச்சிறந்தது."
        },
        {
            "number": 1,
            "category": "கல்வி",
            "poem": "ஆற்றும் இளமைக்கண் கற்கலான் மூப்பின்கண் \n  போற்றும் எனவும் புணருமே? - ஆற்றச் \n  சுரம் போக்கி உல்கு கொண்டார் இல்லையே இல்லை, \n  மரம் போக்கிக் கூலி கொண்டார். . . . .[001]",
            "explanation": "மிகவும் வழியைக் கடக்கவிட்டு தீர்வைப் பொருள் அடைபவர்கள் இல்லை ஓடத்தைச் செலுத்தி நிறுத்தியபின் கூலியைப் பெறுபவர்கள் இல்லை. (அவைபோல) கல்வியைக் கற்றற்குரிய இளமையில் கல்லாதவன் முதுமையின்கண் கற்று வல்லவனாவான் எனவும் புணருமோ என்று சொல்லுதலும் கூடுமோ?இல்லை.",
            "meaning": "கற்றற்குரிய இளமைப் பருவங் கழிவதற்கு முன்னேகல்வி கற்கவேண்டும்."
        },
        {
            "number": 2,
            "category": "கல்வி",
            "poem": "சொற்றொறும் சோர்வு படுதலால், சோர்வு இன்றிக் \n  கற்றொறும், \"கல்லாதேன்\" என்று, வழி இரங்கி, \n  உற்று ஒன்று சிந்தித்து, உழந்து ஒன்று அறியுமேல், \n  கற்றொறும் தான் கல்லாத வாறு. . . . .[002]",
            "explanation": "(கற்றார் முன்பு) ஒன்றைச் சொல்லுந்தோறும் குற்றம் உண்டாதலால் மனத்தளர்வின்றி கற்குந்தோறும் நான் கல்லாதவன் என்று கருதி கல்லா தொழிந்த நாட்களுக்கு வருந்தி மனம் பொருந்தி ஒருமைப்பட மீண்டும் மீண்டும் நினைத்து; உழன்று ஒன்று அறியுமேல் - வருந்தி அறிந்திராத ஒரு பொருளை அறிவானாயின் பின்னும் நூல்களைக் கற்குந்தோறும் தான்கல்லாதவனாகவே நினைத்துக் கற்கக் கடவன்.",
            "meaning": "படிக்குந்தோறும்அறியாதவனாக நினைத்து ஒவ்வொருவனும் படிக்கவேண்டும்."
        },
        {
            "number": 3,
            "category": "கல்வி",
            "poem": "விளக்கு விலை கொடுத்துக் கோடல், விளக்குத் \n  துளக்கம் இன்று என்று அனைத்தும் தூக்கி; விளக்கு \n  மருள் படுவது ஆயின், - மலை நாட! - என்னை \n  பொருள் கொடுத்துக் கொள்ளார், இருள். . . . .[003]",
            "explanation": "மலைநாட்டையுடையவனே விளக்கிற்கு வேண்டிய நெய் முதலியவற்றை விலைப்பணம் கொடுத்துக் கொள்வது விளக்கினால் பொருள் வேறுபாடு இல்லை என்று விளக்கின் தன்மை முழுமையும் ஆராய்ந்தேயாகும் விளக்கு தெளிவாகக் காட்டாது தானே மழுங்குதலைச் செய்யின் பொருள்கொடுத்துப் பெற்ற அதனால் அவர்க்கு வரும் பயன் யாது? (ஆதலால்) பொருளைக்கொடுத்து இருளைக் கொள்ளார்.",
            "meaning": "ஞானநூல்களைக் கற்றல் வேண்டும்."
        },
        {
            "number": 4,
            "category": "கல்வி",
            "poem": "ஆற்றவும் கற்றார் அறிவுடையார்; அஃது உடையார் \n  நால் திசையும் செல்லாத நாடு இல்லை; அந் நாடு \n  வேற்று நாடு ஆகா; தமவே ஆம்; ஆயினால், \n  ஆற்று உணா வேண்டுவது இல். . . . .[004]",
            "explanation": "மிகுதியும் கற்கவேண்டிய நூல்களை அறிந்தவர்களே அறிவுடையார் எனப்படுவார் அவ்வறிவு படைத்தவர்களது (புகழ்) நான்கு திசையின் கண்ணும் பரவாத நாடுக ளில்லை அந்த நாடுகள் அயல் நாடுக ளாகா அவ்வறிவுடையோர் நாடுகளேயாம் அங்ஙனமானால் வழியில் உண்பதற்கு உணவு (கட்டமுது) கொண்டுசெல்ல வேண்டியதில்லை.",
            "meaning": "கற்றாருக்குச்சென்ற இடமெல்லாம் சிறப்பு."
        },
        {
            "number": 5,
            "category": "கல்வி",
            "poem": "\"உணற்கு இனிய இந் நீர் பிறிதுஉழி இல்\" என்னும் \n  கிணற்று அகத்துத் தேரைபோல் ஆகார், கணக்கினை \n  முற்றப் பகலும் முனியாது இனிது ஓதிக் \n  கற்றலின், கேட்டலே நன்று. . . . .[005]",
            "explanation": "குடித்தற்கு இனிய உவர்ப்பில்லாத நன்னீர் வேறு இடங்களில் இல்லையென்று நினைக்கும் கிணற்றினுள்ளே வாழும் தவளையைப்போல் தாமுங் கருதாமல் நூல்களை நாள் முழுமையும் வெறுப்பின்றி இனிதாகப் படித்து அறிதலைக் காட்டினும் (அறிஞர்களிடம்) விரும்பிக் கேட்டலே நன்று. (கற்றலிற் கேட்டலே இனிது.)",
            "meaning": "தேரைபோ லாதலாவது தாம் விரும்பிச் செய்யும் கற்றதனாலன்றிக் கேட்டறிதலினாற் பயனில்லை என்று கருதுதல்."
        },
        {
            "number": 6,
            "category": "கல்வி",
            "poem": "\"உரை முடிவு காணான்; இளமையோன்!\" என்ற \n  நரை முது மக்கள் உவப்ப - நரை முடித்து, \n  சொல்லால் முறை செய்தான், சோழன்; - குல விச்சை \n  கல்லாமல் பாகம் படும். . . . .[006]",
            "explanation": "வழக்கினது முடிவான உண்மையை ஆராயும் அறிவு நிரம்பப் பெறாதவன் சிறுவயதினன் என்றிகழ்ந்த நரைமயிருள்ள முதியோர் இருவரும் மகிழும்படி நரைமயிரை முடியின்கண் முடித்து வந்து (அவர்கள் கூறிய) சொற்களைக் கொண்டே நீதி கூறினான் கரிகாற் பெருவளத்தான் என்னும் சோழன் தத்தம் குலத்திற்குரிய அறிவு அந்நூல்களைக் கல்லாமலே இனிதுஅமையும்.",
            "meaning": "குலவித்தைகல்லாமலே அமையும்."
        },
        {
            "number": 7,
            "category": "கல்வி",
            "poem": "புலம் மிக்கவரைப் புலமை தெரிதல் \n  புலம் மிக்கவர்க்கே புலனாம்; - நலம் மிக்க \n  பூம் புனல் ஊர்! - பொது மக்கட்கு ஆகாதே; \n  பாம்பு அறியும் பாம்பின கால். . . . .[007]",
            "explanation": "நன்மை மிகுந்த அழகிய நீர்வளம் நிரம்பிய ஊரனே! பாம்பினுடைய கால்களைத் தமக்கு இனமாகிய பாம்புகளே அறியுந் தன்மையுடையன. அதுபோல் அறிவிற் சிறந்தவர்களை அறிவினால் தெரிந்துகொள்ளும் திறம் (அவர்கள் போன்ற) அறிவிற் சிறந்தவர்களுக்கே விளங்கும் கல்வியறிவில்லாதவர்களுக்கு விளங்காது.",
            "meaning": "கற்றோர் பெருமையைக்கற்றோர் அறிவார்."
        },
        {
            "number": 8,
            "category": "கல்வி",
            "poem": "நல்லார் நலத்தை உணரின், அவரினும் \n  நல்லார் உணர்ப; பிறர் உணரார்; - நல்ல \n  மயில் ஆடும் மா மலை வெற்ப! - மற்று என்றும், \n  அயிலாலே போழ்ப, அயில். . . . .[008]",
            "explanation": "கண்களுக்கினிய மயில்கள் (தோகையை விரித்து ஓகையொடு) நடமாடும் சிறந்த மலைநாட்டை யுடையவனே! எக்காலத்தும். அயில் அயிலாலே போழ்ப - இரும்பைக் கூரிய இரும்பினாலேயே பிளப்பர் - (அதுபோல) கற்றவாறமைந்த நற்குணமுடையோர்களது அறிவின் நன்மையை அறிவதாயின் அவர்களைவிடக் கல்வி ஒழுக்கங்களில் மிக்க அறிஞர்களே அதனை அறிவார்கள் கல்வி ஒன்றே உடையஒத்தாரும் அவையின்றி இழிந்தாரும் அறியமாட்டார்கள்.",
            "meaning": "நல்லார்அறிவினை அவரினும் நல்லாரே அறிவர்."
        },
        {
            "number": 9,
            "category": "கல்வி",
            "poem": "கற்று அறிந்தார் கண்ட அடக்கம்; அறியாதார் \n  பொச்சாந்து தம்மைப் புகழ்ந்து உரைப்பர் - தெற்ற \n  அறை கல் அருவி அணி மலை நாட! \n  நிறை குடம் நீர் தளும்பல் இல். . . . .[009]",
            "explanation": "பாறைக் கற்களினின்றும் இழிகின்ற அருவிகளை (மாலையாக) அணிந்த மலைநாட்டை யுடையவனே! நீர் நிறைந்த குடம் ஆரவாரித் தலைதல் இல்லை நூல்களைக் கற்று அவைகளின் உண்மைகளை அறிந்தவர்கள் தமது வாழ்வில் அமைத்துக் கண்டனவே அடக்கத்திற்குரிய செயல்களாம். அறியாதார் - கற்றதோடமைந்து நூல் உண்மையையும் அநுபவ உண்மையையும் அறியாதார் மறந்து தங்களைத் தெளிவாக வாயாரப் புகழ்ந்து பேசுவர்.",
            "meaning": "கற்றறிந்தவர்கள் தங்களைப் புகழ்ந்துபேசமாட்டார்கள்."
        },
        {
            "number": 10,
            "category": "கல்வி",
            "poem": "விதிப் பட்ட நூல் உணர்ந்து வேற்றுமை இல்லார், \n  கதிப்பவர் நூலினைக் கையிகந்தார் ஆகி, \n  பதிப்பட வாழ்வார் பழி ஆய செய்தல், \n  மதிப்புறத்துப் பட்ட மறு. . . . .[010]",
            "explanation": "நல்ல நெறிகள் அமைந்த நூல்களை அறிந்து நூல்களின் விதிகளுக்கும் தமது வாழ்விற்கும் வேறுபாடு இல்லாதவர்கள் மாறுபட்டு எழுந்தோர்களுடைய நூலின் கொள்கைகளைத் தம் வன்மையால் வென்று தலைமைப் பேறுற வாழ்கின்ற அறிஞர்கள் இகழ்தற்குரிய செயல்களைச் செய்தல் திங்களின்கண் இலங்கும் களங்கம் போல் விளங்கித்தோன்றும்.",
            "meaning": "அறிவுடையோர் மாசுற்ற செயல்களைச் செய்வாராயின் அதுதேசுற்றுத் தோன்றும்."
        },
        {
            "number": 11,
            "category": "கல்லாதார்",
            "poem": "கற்றானும், கற்றார் வாய்க் கேட்டானும், இல்லாதார் \n  தெற்ற உணரார், பொருள்களை - எற்றேல், \n  அறிவு இலான் மெய்த் தலைப்பாடு? பிறிது இல்லை \n  நாவல்கீழ்ப் பெற்ற கனி. . . . .[011]",
            "explanation": "நூல்களைத் தாமே கற்றாயினும் கற்றவர்களிடம் கேட்டாயினும் கல்வி கேள்வி இல்லாதவர்கள் பொருள்களை - பொருள்களின் உண்மையைத் தெளிவாக அறியார்கள் கல்வி கேள்விகளின் அறிவு இல்லாதான் உண்மைப் பொருள்களை ஒருகால் அறிதல் எத்தன்மைத் தெனில் நாவல் மரத்தின் அடியில் தானே விழுந்த கனியைப் போல்வதன்றி கல்வி கேள்விகளுள் எதுவும் காரணமாக இல்லை.",
            "meaning": "கல்வி கேள்வி இல்லாதவர்கள் உண்மைப் பொருள்களை அறியமாட்டார்கள்."
        },
        {
            "number": 12,
            "category": "கல்லாதார்",
            "poem": "கல்லாதான் கண்ட கழி நுட்பம் கற்றார்முன் \n  சொல்லுங்கால், சோர்வு படுதலால் - நல்லாய் \n  வினா முந்துறாத உரை இல்லை; இல்லை, \n  கனா முந்துறாத வினை. . . . .[012]",
            "explanation": "நற்குணம் உடைய பெண்ணே! நூல்களைக் கல்லாதவன் அறிந்த மிக்க நுண்பொருள் நூல்களைக் கற்றார் முன்பு சொல்லும்பொழுது அப்பொருள் வலியிழத்தலால் வினாவானது முற்பட்டுத் தோன்றாத விடையில்லை; கனா முந்துறாதவினை இல்லை - கனாவானது முற்பட்டு நடவாத செயலும் இல்லை. (கல்வியின்றி விளங்கும் நுண்பொருளும் இல்லை.)",
            "meaning": "கல்லாதான் கண்ட நுண்பொருள் விளங்குதல் இல்லை."
        },
        {
            "number": 13,
            "category": "கல்லாதார்",
            "poem": "கல்லாதான் கண்ட கழி நுட்பம் காட்டு அரிதால் \n  'நல்லேம் யாம்' என்று ஒருவன் நன்கு மதித்தல் என்? \n  சொல்லால் வணக்கி, வெகுண்டு, அடுகிற்பார்க்கும், \n  சொல்லாக்கால் சொல்லுவது இல். . . . .[013]",
            "explanation": "நூல்களைக் கல்லாதவன் தான் நுண்மையுற அறிந்ததாக நினைக்கும் மிக்க நுண்பொருளை பிறருக்கு விளங்கும்படி எடுத்துக்காட்டுதல் இயலாது. (ஆனபின்) கல்வியும் சொல்வன்மையும் இல்லாத ஒருவன் நல்ல பொருள் விளக்கம் உடையேம் என்று தன்னைத் தானே மிகப் பாராட்டுதல் எக்காரணம் பற்றி? தமது சொற்களால் தவத்திற்குப் பகையாயினாரைப் பணியச்செய்து, பணியாராயின் சினந்து கொல்லுகின்ற முனிவர்களுக்கும் தாங் கருதியதை எடுத்துச்சொல்ல முடியாத விடத்து தவத்திற்குச் சொல்லப்பட்ட ஆற்றல்கள் இலவாம்.",
            "meaning": "கற்றார்க்குச் சொல்வன்மை இன்றியமையாது வேண்டப்படும் பொருள்."
        },
        {
            "number": 14,
            "category": "கல்லாதார்",
            "poem": "கல்வியான் ஆய கழி நுட்பம், கல்லார் முன் \n  சொல்லிய நல்லவும், தீய ஆம், - எல்லாம் \n  இவர் வரை நாட! - தமரை இல்லார்க்கு \n  நகரமும் காடு போன்றாங்கு. . . . .[014]",
            "explanation": "எல்லாப் பொருள்களாலும் விரும்பப்படும் மலைநாட்டை உடையவனே! (முன்னர்ப் பெற்றிருந்து பின்னர்) உறவினரை இல்லார்க்கு நகரமும் காட்டை ஒத்துத் துன்பம் பயத்தல்போல நூல்களைக் கற்றதனாலாய மிக்க நுண்பொருள்களுள் நூல்களைக் கல்லார் முன்பு கூறிய நல்லனவும் பொருளற்றனவாகத் தீயவாய் முடியும்.",
            "meaning": "கற்றார், கல்லார் அவையின்கண் சிறந்த பொருள்களைக் கூறாதிருக்கக்கடவர்."
        },
        {
            "number": 15,
            "category": "கல்லாதார்",
            "poem": "கல்லாதவரிடைக் கட்டுரையின் மிக்கது ஓர் \n  பொல்லாதது இல்லை; ஒருவற்கு - நல்லாய்! \n  இழுக்கத்தின் மிக்க இழிவு இல்லை; இல்லை, \n  ஒழுக்கத்தின் மிக்க உயர்வு. . . . .[015]",
            "explanation": "நற்குணமுடைய பெண்ணே! தத்தம் நிலைக்கு ஓதப்பட்ட ஒழுக்கத்தினின்றும் வழுவுதலின் மிக்க தாழ்வு ஒருவற்கு இல்லை தத்தம் நிலைக்கு ஓதப்பட்ட ஒழுக்கத்தினை உடையராதலின் மிக்க உயர்வு ஒருவற்கு இல்லை, (ஆகையால்) கல்வியறிவு உடைய ஒருவனுக்கு நூல்களைக் கல்லாதவரிடத்து விரித்துக்கூறும்; கட்டுரையின் மிக்கதோர் பொல்லாதது இல்லை - கட்டுரையைப் பார்க்கிலும் தீமைதருஞ் செயல் பிறிதொன்றில்லை.",
            "meaning": "கற்றார் கட்டுரை, கல்லாதாரிடைப் பொல்லாதாகவே முடியும்."
        },
        {
            "number": 16,
            "category": "கல்லாதார்",
            "poem": "கற்று ஆற்றுவாரைக் கறுப்பித்து, கல்லாதார் \n  சொல் தாற்றுக் கொண்டு சுனைத்து எழுதல் - எற்று எனின் \n  தானும் நடவான் முடவன், பிடிப்பூணி, \n  யானையோடு ஆடல் உறவு. . . . .[016]",
            "explanation": "அறியாதவர்கள் நூல்களைக் கற்று (அவைகளிற் கூறியபடி) செயலிற் செய்வாரைக் கோபமூட்டி சொற்களைக் கொழித்துக்கொண்டு (மன எழுச்சியால் அவரோடு மாறுகொண்டு) மிக்கு எழுதல் எத்தன்மைத்தெனின் தானும் நடக்கமுடியாதவனாகிய காறகூழையன் ஊன்றுகோலை ஊன்றி யானையோடு விளையாடல் உறுதலோடு ஒக்கும்.",
            "meaning": "கல்லார் கற்றாரோடு வாதஞ் செய்யின் அவமானம் அடைவர்."
        },
        {
            "number": 17,
            "category": "அவையறிதல்",
            "poem": "கேட்பாரை நாடி, கிளக்கப்படும் பொருட்கண் \n  வேட்கை அறிந்து, உரைப்பார், வித்தகர்; - வேட்கையால் \n  வண்டு வழிபடரும் வாள் கண்ணாய்! தோற்பன \n  கொண்டு புகாஅர், அவை. . . . .[017]",
            "explanation": "(காம) விருப்பினால் (கண்களைப்பெடை வண்டுகள் எனக் கருதி) ஆண் வண்டுகள் பின் செல்லாநின்ற வாள்போலுங் கண்களையுடைய பெண்ணே! அறிஞர் தாம் கூறும் பொருள்களைக் கேட்கத்தக்காரைத் தேடி தம்மால் கூறப்படும் பொருளிடத்து அவர்களுக்கு விருப்பம் இருப்பதை அறிந்து சொல்லுவார்கள் அவையின்கண் தோல்வியடைதற் குரியனவற்றைக் கொண்டு போகார்.",
            "meaning": "கற்றார் அவையறிந்து ஆராய்ந்து சொல்லுவர்."
        },
        {
            "number": 18,
            "category": "அவையறிதல்",
            "poem": "ஒருவர் உரைப்ப உரைத்தால், அது கொண்டு \n  இருவர் ஆவாரும் எதிர் மொழியற் பாலா \n  பெரு வரை நாட! சிறிதேனும் இன்னாது, \n  இருவர் உடன் ஆடல் நாய். . . . .[018]",
            "explanation": "பெரிய மலைநாட்டை உடையவனே! (ஒரே காலத்தில்) இருவரும் ஒரு நாயைக்கொண்டு வேட்டை ஆடுதல் சிறிது காலமாயினும் இனியது ஆகாது. (அதுபோல) (மாறுபடுவோர் இருவருள்) ஒருவர் இப்பொருள் இத் தன்மைத்தென்று கூற மற்றொருவரும் இத் தன்மைத்தென்று கூறினால் அப்பொருளைக் கொண்டு மாறுபடுவோர் இருவரும் (ஒரே காலத்தில்) வாதஞ்செய்தால் தகுதியுடையதாகுமா? ஆகாது.",
            "meaning": "வாதம் செய்வோர் ஒருவர்பின் ஒருவராகப் பேசுதல் வேண்டும்."
        },
        {
            "number": 19,
            "category": "அவையறிதல்",
            "poem": "துன்னி இருவர் தொடங்கிய மாற்றத்தில் \n  பின்னை உரைக்கப் படற்பாலான் - முன்னி \n  மொழிந்தால் மொழி அறியான் கூறல், முழந்தாள் \n  கிழிந்தானை மூக்குப் பொதிவு. . . . .[019]",
            "explanation": "வினவுவானும் விடைகொடுப்பானுமாகிய இருவரும் கூடிச் சொல்லத் தொடங்கிய வார்த்தையின்கண் பின்னாக விடைகூறத் தக்கவன் வினாவறியாது முற்பட்டு ஒன்றனைக் கூறினால் விடை கூறுதலறியாதவனாய் முடியும் வினாவிற்கு முன்னர் விடைகூறுதல் முந்தாள் கிழிந்துபுண் பட்டவனை அஃது அறியாது மூக்கை இழைகொண்டு கட்டுவதோடுஒக்கும்.",
            "meaning": "வினாவறிந்து விடைகூறுதல் வேண்டும்."
        },
        {
            "number": 20,
            "category": "அவையறிதல்",
            "poem": "கல்லாதும், கேளாதும், கற்றார் அவை நடுவண் \n  சொல்லாடு வாரையும் அஞ்சற்பாற்று - எல் அருவி \n  பாய் வரை நாட! பரிசு அழிந்தாரோடு \n  தேவரும் ஆற்றல் இலர். . . . .[020]",
            "explanation": "விளங்கிய அருவிகள் பாயும் மலை நாடனே! பண்பு இல்லாதவர்களோடு தேவர்களும் ஒருசொல் கூறுதற்குக்கூட வலிமை யில்லாதவர்களாய் முடிவர். ஆகையால் கல்லாதும் கேளாதும் கற்றார் அவை நடுவண் சொல் ஆடுவாரையும் - நூல்களைக் கற்றாரிடம் கல்லாதும் கேளாதும் அறிஞர்களது அவையிடைச் சிலசொல் சொல்லுத லுடையாரையும் (இவரோடு வாதாடின் நாம் தோற்போம் என்றெண்ணி) அஞ்சும் தகுதியைஉடையது.",
            "meaning": "கற்றார்கல்லாரோடு வாதாடுதல் கூடாது."
        },
        {
            "number": 21,
            "category": "அவையறிதல்",
            "poem": "அகலம் உடைய அறிவுடையார் நாப்பண், \n  புகல் அறியார் புக்கு, அவர் தாமே - இகலினால் \n  வீண் சேர்ந்த புன் சொல் விளம்பல் அது அன்றோ, \n  பாண் சேரிப் பல் கிளக்கும் ஆறு. . . . .[021]",
            "explanation": "கல்வி கேள்விகளில் விரிவு உடைய இயற்கை அறிவினார் இடையில் நுழைதற்குத் தகுதியற்ற கயவர்கள் புகுந்து (தம் சொற்களை யாரும் விரும்பாமல் இருக்கவும்) தாமே மாறுபாட்டினால் வீணான பயனற்றவற்றைக் கூறுதல் பாணர்கள் தெருவில் ஒருவன் வாய்திறந்து பாடுவதைப்போல அஃது ஆகும் அல்லவா!",
            "meaning": "கற்றாரிடைக் கல்லார் வீண் வார்த்தைகளைப் பேசாதொழிதல் வேண்டும்."
        },
        {
            "number": 22,
            "category": "அவையறிதல்",
            "poem": "மானமும் நாணும் அறியார், மதி மயங்கி, \n  ஞானம் அறிவார் இடைப்புக்கு, தாம் இருந்து, \n  ஞானம் வினாஅய் உரைக்கின், நகை ஆகும் \n  யானைப் பல் காண்பான் புகல். . . . .[022]",
            "explanation": "கல்லார் தம் மானமும் நாணும் அழிதலை அறியாராய் புத்தி மயக்கத்தை யடைந்து பல நூல்களையும் அறிவார் நடுவிற் புகுந்து அவர்களை ஒப்பத் தாமும் இருந்து நூல்களை வினாவி உரைக்கப்புகுதல் யானையைப் பல்பிடித்துப் பார்க்கப் புகுதல் போல் யாவர்க்கும் நகைதருஞ் செயலாகும்.",
            "meaning": "கற்றார் அறிவின் திறனைக் கல்லார் அறிய முயலுதல் நகைப்பிற்கிடனாம்."
        },
        {
            "number": 23,
            "category": "அவையறிதல்",
            "poem": "அல்லவையுள் தோன்றி, அலவலைத்து, வாழ்பவர் \n  நல் அவையுள் புக்கு இருந்து, நா அடங்க, - கல்வி \n  அளவு இறந்து மிக்கார் அறிவு எள்ளிக் கூறல் \n  மிளகு உளு உண்பான் புகல். . . . .[023]",
            "explanation": "கல்வியறிவு இல்லாதார் அவையுள் முற்பட்டு (நல்லன) அல்லவற்றைக் கூறி (புல்லரை) வென்று வாழ்பவர் கல்வியறிவு உடையார் அவையுள் தானே புகுந்து பிறர் நாவடங்கும்படி கல்வியில் எல்லையின்றி அறிந்த அறிவுடையோர் அறிவினை இகழ்ந்து கூறுதல் (சிறந்த உணவுகள் இருக்க) மிளகின் உளுவை (உண்ணப் புகுவதனோடு ஒக்கும்).",
            "meaning": "கல்லார் கற்றாரை இகழ்ந்து கூறின் தீமையை அடைவர்."
        },
        {
            "number": 24,
            "category": "அவையறிதல்",
            "poem": "நல் அவை கண்டக்கால் நாச் சுருட்டி, நன்று உணராப் \n  புல் அவையுள் தம்மைப் புகழ்ந்து உரைத்தல், - புல்லார் \n  புடைத் தறுகண் அஞ்சுவான், இல்லுள், வில் ஏற்றி, \n  இடைக் கலத்து எய்துவிடல். . . . .[024]",
            "explanation": "கல்லார் கல்வி அறிவுடையோர் அவையைக் கண்ணுறுவராயின் தமது நாவினை மடக்கி நன்மை தீமை இன்ன தென்றறியாத புல்லர்கள் வாழும் அவையின்கண் தம்மைத் தாமே இல்லன கூறிப் புகழ்ந்துரைத்தல் பகைவரிடத்துள்ள அஞ்சாமையைக் கண்டு பின்வாங்குகின்றவன் வீட்டின் உள்ளே வில்லின்கண் அம்பை ஏற்றி கருங்கலங்களிடையே எய்வதனோடு ஒக்கும்.",
            "meaning": "கல்லார் தம்மினத் தாரிடையே தம்மைப் புகழ்ந்து கொள்வர்."
        },
        {
            "number": 25,
            "category": "அவையறிதல்",
            "poem": "நடலை இலர் ஆகி நன்று உணராராய \n  முடலை முழுமக்கள் மொய் கொள் அவையுள், \n  உடலா ஒருவற்கு உறுதி உரைத்தல் \n  கடலுளால் மாவடித் தற்று. . . . .[025]",
            "explanation": "மனத்தின்கண் கவலை யிலராய் நன்மை தீமை அறியாதவராகிய மனவலியுள்ள கயவர்கள் நெருங்கியுள்ள அவையில் அலைத்து வாழ்கின்ற கயவன் ஒருவனுக்கு உயிர்க்குப் பயன்தரத் தக்கனவற்றைக் கூறுதல் கடலுள்ளே மாங்கனியை வடித்தாற் போலும்.",
            "meaning": "கயவற்குஉறுதிப்பொருள்களைக் கூறுதலாகாது."
        },
        {
            "number": 26,
            "category": "அறிவுடைமை",
            "poem": "அறிவினால் மாட்சி ஒன்று இல்லா ஒருவன் \n  பிறிதினால் மாண்டது எவனாம் - பொறியின் \n  மணி பொன்னும், சாந்தமும், மாலையும், மற்று இன்ன \n  அணி எல்லாம், ஆடையின் பின். . . . .[026]",
            "explanation": "சாணையாற் கழுவுதலையுடைய இரத்தினாபரணமும் பொன்னாபரணமும் கலவையும் பூமாலையும் இவைபோன்ற பிற அணிகள் யாவும் அழகுறச் செய்வதில் உடையின் பின்னேவைத்து எண்ணத்தக்கனவாம். ஆதலால் அறிவினாலாகிய பெருமை ஒருசிறிதும் பெறாத ஒருவன் செல்வத்தைப் பெற்றதனால் மாட்சிமையுடையதனால் அவனுக்கு என்ன பெருமையைக் கொடுக்கும்?",
            "meaning": "செல்வம்  உடையோரினும் அறிவுடையாரே சிறந்தோர் ஆவர்."
        },
        {
            "number": 27,
            "category": "அறிவுடைமை",
            "poem": "ஆயிரவ ரானும் அறிவிலார் தொக்கக்கால், \n  மா இரு ஞாலத்து மாண்பு ஒருவன் போல்கலார் \n  பாய் இருள் நீக்கும் மதியம்போல், பல் மீனும், \n  காய்கலா ஆகும் நிலா. . . . .[027]",
            "explanation": "பரவிய இருளைப் போக்கும் சந்திரனைப்போல பல விண்மீன்கள் ஒன்றுகூடினும் நிலவை எறிக்கமாட்டா. (அதுபோல) அறிவு இல்லாதவர்கள் ஆயிரம்பேர் திரண்டனராயினும் பெருமையை உடைய பெரிய இவ்வுலகின் கண அறிவினால் மாட்சிமைப்பட்ட ஒருவனைப்போல் விளங்கார்.",
            "meaning": "அறிவிலார் பலர் திரண்டாலும் அறிவுடையான் ஒருவனை ஒவ்வார்."
        },
        {
            "number": 28,
            "category": "அறிவுடைமை",
            "poem": "நற்கு அறிவு இல்லாரை நாட்டவும் மாட்டாதே, \n  சொல் குறிகொண்டு துடி பண்ணுறுத்ததுபோல் \n  வெற்பு அறைமேல் தாழும் விலங்கு அருவி நல் நாட! \n  கற்றறிவு போகா கடை. . . . .[028]",
            "explanation": "மலையினின்றும் பாறையின்மேல் விழும் விளங்குகின்ற அருவி பாயும் நல்ல நாட்டை உடையவனே! சொல்லால் குறிக்கப்படும் பொருளை உடுக்கையைக் கொண்டு (அதன் கண்) பண் உண்டாக்குவதைப்போல மிகவும் இயற்கையறிவு இல்லாரை கல்வி யறிவைப் போதித்ததனால் சிறந்தவனாக நிலைநாட்ட முடியாது. (ஆகையால்) நூல்களைக் கற்றலால் ஆகிய அறிவு முற்றிலுஞ்செல்லாது.",
            "meaning": "கல்வியறிவோடு இயற்கை யறிவும் உடையான் சிறந்து விளங்குவான்."
        },
        {
            "number": 29,
            "category": "அறிவுடைமை",
            "poem": "ஆணம் உடைய அறிவினார் தம் நலம் \n  மானும் அறிவினவரைத் தலைப்படுத்தல், \n  மான் அமர்க் கண்ணாய்! - மறம் கெழு மா மன்னர், \n  யானையால் யானை யாத்தற்று. . . . .[029]",
            "explanation": "மான் விரும்பும் கண்ணை உடையாய் மனத்திட்பம் உடைய அறிஞர்கள் தம்மைக் கல்வி யறிவால்ஒத்த அறிஞர்களைத் தம்முடன் சேர்த்துக்கொள்ளுதல் வீரம் பொருந்திய பேரரசர்கள் யானையைக் கொண்டு யானைகளைப் பிடித்ததனோ டொக்கும்.",
            "meaning": "அறிவுடையார் அறிவுடையாரையே சேர்த்துக் கொள்வர்."
        },
        {
            "number": 30,
            "category": "அறிவுடைமை",
            "poem": "தெரிவு உடையாரோடு, தெரிந்து உணர்ந்து நின்றார், \n  பரியாரிடைப் புகார், பண்பு அறிவார், மன்ற \n  விரியா இமிழ் திரை வீங்கு நீர்ச் சேர்ப்ப \n  அரிவாரைக் காட்டார் நரி. . . . .[030]",
            "explanation": "பரவி ஒலிக்கின்ற அலைகள் மிகுதியும் உடைய கடற்கரையை உடையவனே! நெல்லரிவோர்களுக்கு (அவ்வேலை கெடும்படி) நரியைக் காண்பியார் (அதுபோல) ஆராய்ச்சி உடையாருடன் ஆராய்ந்து உண்மை கண்டுணர்ந்தார் நுண்ணறிவு இல்லாரிடம் செல்லார் அவர் குணங்களை ஒருதன்மையாக அறிவார் ஆதலான்.",
            "meaning": "அறிவுடையார் தம் போன்றாரை அறிவிலாரிடம் அழைத்துச் செல்லார்."
        },
        {
            "number": 31,
            "category": "அறிவுடைமை",
            "poem": "பொற்பவும் பொல்லாதனவும், புணர்ந்திருந்தார் \n  சொல் பெய்து உணர்த்துதல் வேண்டுமோ? - விற் கீழ் \n  அரி தாய்ப் பரந்து அகன்ற கண்ணாய்! - அறியும், \n  பெரிது ஆள்பவனே பெரிது. . . . .[031]",
            "explanation": "வில்லைப்போன்ற புருவத்தின்கீழ்ச் செவ்வரி படர்ந்திருக்கின்ற மிகவும் அகன்ற கண்ணை உடையாய்! நன்மையையும் தீமையையும் நிரல்படப் புனைந்து மருங்கு இருந்தார் சொற்களால் கூறவும் வேண்டுமோ? எல்லாவற்றையும் தன்வயமாக நடத்தும் அவனே நன்மை தீமைகளை மிகவும் அறிவான்.",
            "meaning": "கற்றறிந்தவன் எல்லாவற்றையும் தானே பகுத்தறிந்து நடப்பான்."
        },
        {
            "number": 32,
            "category": "அறிவுடைமை",
            "poem": "பரந்த திறலாரைப் பாசி மேல் இட்டு, \n  கரந்து மறைக்கலும் ஆமோ? - நிரந்து எழுந்து \n  வேயின் திரண்ட தோள், வேற்கண்ணாய்! விண் இயங்கும் \n  ஞாயிற்றைக் கைம் மறைப்பார் இல். . . . .[032]",
            "explanation": "நிரல்பட உயர்ந்து மூங்கில் போன்ற திரண்ட தோள்களையும் வேல்போன்ற கண்களையும் உடைய பெண்ணே! வானிற் செல்லும் சூரியனைக் கையால் மறைப்பவர்கள் இல்லை (மறைக்க முடியாது.) (அதுபோல) மிகுந்த அறிவு ஆற்றல் உடையவர்களை பாசியைப்போன்ற அடாத சில சொற்களையும் செயல்களையும் அவர் மேலிட்டு அவர் புகழை மறைத்து ஒளிக்கவும் முடியுமோ? (மறைக்க முடியாது.)",
            "meaning": "அறிவுடையார் புகழைமறைப்பின் மறைபடாது என்பதாம்."
        },
        {
            "number": 33,
            "category": "அறிவுடைமை",
            "poem": "அரு விலை மாண் கலனும், ஆன்ற பொருளும், \n  திரு உடையராயின், திரிந்தும் - வருமால் \n  பெரு வரை நாட! பிரிவு இன்று, அதனால் \n  திருவினும் திட்பம் பெறும். . . . .[033]",
            "explanation": "பெரிய மலைநாட்டை உடையவனே! செல்வம் உடையவர்களுக்கு ஆயின் (அவர்தம்) அரிய விலையுடைய மாட்சிமைப்பட்ட பூண்களும் நிறைந்த செல்வமும் நிலைபெறாது மாறி வரும் இயல்பை உடையன (அறிவுச் செல்வம் உடையோர்க்கு ஆயின் அவர் தம் செல்வம்) பிரிதலில்லை அத்தன்மையால் செல்வத்தினும் அறிவே உயர்வைப் பெறும்.",
            "meaning": "அறிவுச் செல்வம் பொருட் செல்வம்போல் பிரிதலில்லாமையால் அதனையேதேடுதல் வேண்டும்."
        },
        {
            "number": 34,
            "category": "ஒழுக்கம்",
            "poem": "விழுத் தொடையர் ஆகி விளங்கி, தொல் வந்தார் \n  ஒழுக்கு உடையர் ஆகி ஒழுகல், - பழத் தெங்கு \n  செய்த்தலை வீழும் புனல் ஊர்! - அஃதன்றோ \n  நெய்த்தலைப் பால் உக்கு விடல். . . . .[034]",
            "explanation": "தெங்கம்பழம் வயலின்கண் விழுகின்ற நீர் நிறைந்த மருதநிலத்தலைவனே! சிறந்த தொடர்ச்சியைஉடையாரை உடையது ஆகிப் புகழால்விளக்கம் உற்றுத்தொன்றுதொட்டு வந்த குடியின்கட் பிறந்தார் தத்தமக்குரிய ஒழுக்கத்தினை உடையராகிக் குடிக்கேற்ப ஒழுகுதல் ஆவின் நெய்யிடத்து ஆவின்பாலை ஊற்றிவிடல் போல்அஃது இனிமையைத்தரும் அல்லவா?",
            "meaning": "தங்குடிக்கேற்ப நல்லொழுக்கினனாய் ஒழுகுதல் இனிமையைப் பயப்பதாகும்."
        },
        {
            "number": 35,
            "category": "ஒழுக்கம்",
            "poem": "கள்ளி அகிலும், கருங் காக்கைச் சொல்லும்போல், \n  எள்ளற்க, யார் வாயும் நல் உரையை! - தெள்ளிதின் \n  ஆர்க்கும் அருவி மலை நாட! நாய் கொண்டால், \n  பார்ப்பாரும் தின்பர் உடும்பு. . . . .[035]",
            "explanation": "தெளிவாக ஒலிக்கும் அருவியை உடைய மலை நாடனே! நாய் கதுவியதாயினும் உடும்பின் தசையை உயர்வு கருதி உண்பர் கள்ளியினிடம் பிறக்கும் அகிலையும் கரிய காக்கையது சொல்லையும் பிறந்த இடம்நோக்கி இகழாது உயர்வாகக் கொள்ளுமாறுபோல கீழாயினார் வாயிற் பிறந்ததேயாயினும் நல்லுரையாயின் இகழாது ஒழிக. (போற்றுதல்செய்க.)",
            "meaning": "சிறந்த பொருள்களைஇழிந்தார் கூறினராயினும் இகழாது போற்றுதல் வேண்டும்."
        },
        {
            "number": 36,
            "category": "ஒழுக்கம்",
            "poem": "தம் நடை நோக்கார், தமர் வந்தவாறு அறியார், \n  செந் நடை சேராச் சிறியார்போல் ஆகாது, \n  நின் நடையானே நடஅத்தா! நின் நடை \n  நின் இன்று அறிகிற்பார் இல். . . . .[036]",
            "explanation": "அத்தனே! நினது ஒழுக்கத்தை உன்னிடத்தினின்றும் அறிதலுடையார் இல்லை (நீயே அறிவாய் ஆகையால்) தமது ஒழுக்கத்தை ஆராய்தலிலராய்த் தம் சுற்றத்தார் ஒழுகிவந்த வரலாற்றையும் அறிதலிலராய் செவ்விய நடையைச் சேராத அறிவிற் சிறியார் போல் ஒழுகாது நினக்கு விதிக்கப்பட்ட நின்குடிக்கேற்ற ஒழுக்கத்தின்படியே ஒழுகக் கடவாயாக.",
            "meaning": "ஒவ்வொருவரும் தத்தம் குடிக்கேற்ப ஒழுகுதல் வேண்டும்."
        },
        {
            "number": 37,
            "category": "ஒழுக்கம்",
            "poem": "நீர்த்து அன்று ஒருவர் நெறி அன்றிக் கொண்டக்கால், \n  பேர்த்துத் தெருட்டல் பெரியார்க்கும் ஆகாதே \n  கூர்த்த நுண் கேள்வி அறிவுடையார்க்கு ஆயினும், \n  ஓர்த்தது இசைக்கும் பறை. . . . .[037]",
            "explanation": "உடுக்கை நாம் நினைத்த ஓசையையே ஒலியாநிற்கும் (அதுபோல) கூரிய நுட்பமான நூற்பொருளைக் கேட்டுணர்ந்த இயற்கையறிவு உடையவர்களுக்கேயானாலும் நீர்மையுடையது அன்று (என்று) அவருள் ஒருவர் முறைபிறழ்ந்து கருதிய இடத்து மீண்டும் அவரைத் தெளிவித்தல் தவத்தால் பெரியவர்களுக்கும் முடியாது. (அவர் கொண்ட கொள்கையின் கண்ணேயே நிற்பர்.)",
            "meaning": "பிறர் ஐயுறாவண்ணம் ஒழுகுதல் வேண்டும்."
        },
        {
            "number": 38,
            "category": "ஒழுக்கம்",
            "poem": "தம் குற்றம் நீக்கலர் ஆகி, பிறர் குற்றம் \n  எங்கெங்கும் தீர்த்ததற்கு இடை புகுதல் - எங்கும் \n  வியன் உலகில் வெள்ளாடு தன் வளி தீராது, \n  அயல் வளி தீர்த்து விடல். . . . .[038]",
            "explanation": "(அறிவிலார்) தாம் செய்த குற்றத்தைப் போக்காதவர்களாகி பிறருடைய குற்றங்களைத் தீர்க்கும் பொருட்டு எங்கெங்கும் சென்று புகுதல் அகன்ற உலகின்கண் எவ்விடத்தும் வெள்ளாடு தனது வளியான் உண்டாய நோயைத் தீர்க்காது பிற உயிர்களுக்கு வாதத்தான் வரும் நோயைத்தீர்த்து விடுதலோ டொக்கும்.",
            "meaning": "ஒவ்வொருவரும் தத்தம் குற்றங்களைப் போக்கிய பின்னரே பிறர் குற்றங் களையமுற்படுதல் வேண்டும்."
        },
        {
            "number": 39,
            "category": "ஒழுக்கம்",
            "poem": "கெடுவல் எனப்பட்டக் கண்ணும், தனக்கு ஓர் \n  வடு அல்ல செய்தலே வேண்டும்; - நெடு வரை \n  முற்று நீர் ஆழி வரையகத்து ஈண்டிய \n  கல் தேயும்; தேயாது, சொல். . . . .[039]",
            "explanation": "பெரிய சக்கரவாளமாகிய மலைகளால் சூழப்பட்ட நீரை உடைய கடலால் வரையறுக்கப்பட்ட பூமியின்கண் தொக்க மலைகள் தேய்வடையும் பழிச்சொல் மாறுதலில்லை. (ஆகையால்) (இவர்க்கு இத்தீங்கு செய்து பழியை எய்தாதொழியின்) யான் கெடுவேன் என்று கருதப்பட்ட இடத்தும் தனக்கு ஒருசிறிதும் பழியைப் பயவாத செயல்களைச் செய்தலையே ஒவ்வொருவனும் விரும்புதல் வேண்டும்.",
            "meaning": "தான் அழிய வரினும்பழியொடு பட்டவைகளைச் செய்யவேண்டா."
        },
        {
            "number": 40,
            "category": "ஒழுக்கம்",
            "poem": "பொருந்தாப் பழி என்னும் பொல்லாப் பிணிக்கு \n  மருந்து ஆகி நிற்பதாம் மாட்சி - மருந்தின் \n  தணியாது விட்டக்கால், தண் கடல் சேர்ப்ப! \n  பிணி ஈடு அழித்து விடும். . . . .[040]",
            "explanation": "குளிர்ந்த கடல் நாடனே! (ஒருவர் கொண்ட நோயை) மருந்துகொண்டு நீக்காவிட்டால் அந்நோய் அவரது வலியைப் போக்கிவிடும். (ஆதலால்) பொருத்தமில்லாத பழி எனப்படும் தீய நோய்க்கு அந் நோயைத் தீர்க்கும் பொருளாக நிற்பது ஒழுக்கமேயாம்; (அதுகொண்டு நீக்குதல் வேண்டும்.)",
            "meaning": "ஒருவன் தான் கொண்டபழியை ஒழுக்கத்தாலன்றி நீக்கமுடியாது."
        },
        {
            "number": 41,
            "category": "ஒழுக்கம்",
            "poem": "உரிஞ்சி நடப்பாரை, உள் அடி நோவா, \n  நெருஞ்சியும் செய்வது ஒன்று இல்லை; - செருந்தி \n  இருங் கழித் தாழும் எறி கடல் தண் சேர்ப்ப! \n  பெரும் பழியும் பேணாதார்க்கு இல். . . . .[041]",
            "explanation": "செருந்திமரங்கள் பெரிய உப்பங்கழியின்கண் தாழ்ந்துவிளங்கும் அலைகளை வீசுகின்ற குளிர்ந்த கடல் நாடனே! அஞ்சாது உராய்ந்து நடப்பவர்களை அவர் உள்ளங் கால்கள் வருந்தும்படி நெருஞ்சிமுள்ளும் ஊறு செய்வதில்லை மிக்கபழியும் தன்னை அஞ்சிப் பாதுகாவாதவர்களுக்கு மனவருத்தம் செய்தல் இல்லை.",
            "meaning": "நல்லோர் பழிக்கு அஞ்சுவர், தீயோர் அஞ்சார்."
        },
        {
            "number": 42,
            "category": "ஒழுக்கம்",
            "poem": "ஆவிற்கு அரும் பனி தாங்கிய மாலையும், \n  'கோவிற்குக் கோவலன்' என்று, உலகம் கூறுமால் \n  தேவர்க்கு, மக்கட்கு, என வேண்டா தீங்கு உரைக்கும் \n  நாவிற்கு நல்குரவு இல். . . . .[042]",
            "explanation": "பசுக்கூட்டங்கட்கு வந்த அரிய துன்பத்தை நீக்கிய திருமாலையும் ஆநிரைகளுக்குத் தக்க இடையன் என்று உலகம் சொல்லா நிற்கும். (ஆகையால்) தேவர்க்கு மக்கட்கு எனல் வேண்டா - தேவர்க்கு உரைப்பது இது மக்கட்கு உரைப்பது இது வெனல் வேண்டப்படுவதன்று தீமையை எடுத்துக்கூறும் நாவினுக்கு வறுமை இல்லையாகலான்.",
            "meaning": "பழித்துரைக்கப் புகுவார்க்கு உயர்ந்தோர் தாழ்ந்தோர் என்பதில்லை."
        },
        {
            "number": 43,
            "category": "இன்னா செய்யாமை",
            "poem": "பூ உட்கும் கண்ணாய்! - 'பொறுப்பர்' எனக் கருதி, \n  யாவர்க்கே ஆயினும் இன்னா செயல் வேண்டா \n  தேவர்க்கும் கைகூடாத் திண் அன்பினார்க்கேயும், \n  நோவச் செயின், நோயின்மை இல். . . . .[043]",
            "explanation": "தாமரையும் (ஒப்பாதற்கில்லையே யென்று) வருந்தும் கண்ணை உடையாய்! தேவர்களுக்கும் இயலாதகாழ்த்த அன்புடையார்க்காயினும் துன்புறுத்தினால் துன்புறாதிருப்பது இல்லை (பொறுமையிலராவார்.) (ஆகையால்) பொறுப்பார் எனக்கருதி - எத்துணைத் தீங்கு செயினும் பொறுமையுடன் இருப்பார்கள் என்று தாமே நினைத்து எத்துணை எளியராயினும் தீங்கினைச் செய்தல் வேண்டாவாம்.",
            "meaning": "எவர்க்குந் தீங்கியற்றல் வேண்டா."
        },
        {
            "number": 44,
            "category": "இன்னா செய்யாமை",
            "poem": "வினைப் பயம் ஒன்று இன்றி, வேற்றுமை கொண்டு, \n  நினைத்துப் பிறர் பனிப்ப செய்யாமை வேண்டும் \n  புனப் பொன் அவிர் சுணங்கின் பூங் கொம்பர் அன்னாய்! \n  தனக்கு இன்னா, இன்னா பிறர்க்கு. . . . .[044]",
            "explanation": "புனத்திற்படும் பொன்போல விளங்கும் தேமலையுடைய பூங் கொம்பை யொப்பாய்! தனக்குத் துன்பந்தருவன பிறருக்குந் துன்பந் தருவனவாம் (ஆதலால்) செய்கின்ற செயலிற் பயனொரு சிறிதுமில்லாமல் பகைமை ஒன்றே கொண்டு ஆராய்ந்து பிறர்வருந்தத் தக்கனவற்றைச் செய்தலை ஒழிதல் வேண்டும்.",
            "meaning": "பிறரையும் தம்மைப்போல நினைத்துத் தீங்கு செய்யாதிருத்தல் வேண்டும்."
        },
        {
            "number": 45,
            "category": "இன்னா செய்யாமை",
            "poem": "'ஆற்றார் இவர்' என்று, அடைந்த தமரையும், \n  தோற்ற, தாம் எள்ளி நலியற்க! - போற்றான், \n  கடை அடைத்து வைத்து, புடைத்தக்கால், நாயும் \n  உடையானைக் கவ்வி விடும். . . . .[045]",
            "explanation": "காப்பாற்றாதவனாகி வாயிலை அடைத்து வைத்து அடித்தவிடத்து நாயும் தன்னை உடையானைக் கவ்வித் துன்புறுத்தும். (ஆகையால்) தம்மையடைந்த சுற்றத்தார்களையும் நம்மை எதிர்க்க வலியிலர் என்று நினைத்து பிறருக்கு வெளிப்படுமாறு தாம் ஒருவரையும் இகழ்ந்து துன்புறுத்தா தொழிக.",
            "meaning": "நம்மையடைந்த சுற்றத்தார்களை இகழ்ந்து நலியாதிருத்தல் வேண்டும்."
        },
        {
            "number": 46,
            "category": "இன்னா செய்யாமை",
            "poem": "நெடியது காண்கலாய்; நீ ஒளியை நெஞ்சே! \n  கொடியது கூறினாய் மன்ற; - அடியுளே, \n  முற்பகல் கண்டான் பிறன் கேடு, தன் கேடு \n  பிற்பகல் கண்டுவிடும். . . . .[046]",
            "explanation": "நெஞ்சே! தீய செயல்களைப் பிறர்க்குச் செய்யுமாறு கூறினாய். (ஆதலால்)நீ யெளியை - நீ அறிவு இல்லாதாய் (பிறர்க்குத் தீங்கு செய்தலால் வரும் பயனை) நெடுங்காலத்திற்குப் பின் அறியாய் அந்த நிலையிலே பிறன் ஒருவனுக்குத் தீங்கினைப் பகலின் முதற்பகுதிக்கண் செய்தான் தனக்கு வரும்தீங்கினைப் பகலின் பிற்பகுதிக்கண் தப்பாமல்அடைவான்.",
            "meaning": "முற்பகல் செய்யிற் பிற்பகல் விளையும்."
        },
        {
            "number": 47,
            "category": "இன்னா செய்யாமை",
            "poem": "'தோற்றத்தால் பொல்லார்; துணை இலார்; நல்கூர்ந்தார்; \n  மாற்றத்தால் செற்றார்' என, வலியார் ஆட்டியக்கால், \n  ஆற்றாது அவர் அழத கண்ணீர் அவை அவர்க்குக் \n  கூற்றமாய் வீழ்ந்து விடும். . . . .[047]",
            "explanation": "குடிப்பிறப்பால் தீய செயல்களை யுடையவர் ஒரு துணையும் இல்லாதவர் வறுமையுடையார் சொற்களால் பகைவரை ஒத்தார் என்றிங்ஙனம் நினைத்து குடிப் பிறப்பு, துணை, செல்வம் முதலிய வலிமை உடையார் அவையிலாரை நலிந்த இடத்து தாங்க இயலாது அவர்கள் தங்கண்களினின்றும் பரப்பிய கண்ணீராகிய அவையே தம்மை நலிந்த அவர்க்குக் கூற்றாய் விழாநிற்கும்.",
            "meaning": "எளியார் அழுத கண்ணீர் அவர்தம்மை நலிந்தார்க்குக் கூற்றாய் முடியும்."
        },
        {
            "number": 48,
            "category": "இன்னா செய்யாமை",
            "poem": "'மிக்கு உடையர் ஆகி, மிக மதிக்கப் பட்டாரை \n  ஒற்கப்பட முயறும்' என்றல் இழுக்கு ஆகும்; \n  நற்கு எளிது ஆகிவிடினும், நளிர் வரைமேல் \n  கல் கிள்ளி, கை உயர்ந்தார் இல். . . . .[048]",
            "explanation": "விளங்குகின்ற மலைமேல் உள்ள கல்லைக் கிள்ளுதலைச் செய்து கை வருந்துதலைத் தப்பினார் இல்லை செல்வம் மிக உடையவர்களாகி அறிவுடைமையால் மிகவும் மதிக்கப்பட்டாரை அவர்கள் வருந்துமாறு தீய செயல்களைச் செய்வோம் என்று நினைத்தல் மிகவும் எளிமையானாலும். இழுக்கு ஆகும் - செயலிற் செய்தால் மிக்கதுன்பமே உண்டாகும்.",
            "meaning": "அறிவுசெல்வம் என்றிவை உடையாரைத் துன்புறுத்தலாகாது."
        },
        {
            "number": 49,
            "category": "இன்னா செய்யாமை",
            "poem": "நீர்த் தகவு இல்லார் நிரம்பாமைத் தம் நலியின், \n  கூர்ந்து அவரைத் தாம் நலிதல் கோள் அன்றால், சான்றவர்க்கு; \n  பார்த்து ஓடிச் சென்று, கதம் பட்டு நாய் கவ்வின், \n  பேர்த்து நாய் கவ்வினார் இல். . . . .[049]",
            "explanation": "நாய் சினந்து கவ்விய இடத்து ஆராய்ந்து ஓடிப் பின்சென்று மீண்டும் நாயினைக் கவ்வித் துன்புறுத்தினவர்கள் ஒருவரும் இலர் நல்ல நேர்மையான குணங்களில்லாதவர்கள் அறிவு நிரம்பாமையால் தம்மைத் துன்புறுத்துவராயின் மன ஊக்கங்கொண்டு அவர்களைத் தாம்துன்புறுத்துதல் அறிவு சான்றவர்க்குக் கொள்கையன்று.",
            "meaning": "அறிவிலார் தீங்கு செய்தாராயின் அதைப் பொருட்படுத்திப் பெரியோர்தீங்கு செய்யமாட்டார்கள்."
        },
        {
            "number": 50,
            "category": "இன்னா செய்யாமை",
            "poem": "காழ் ஆர மார்ப! கசடு அறக் கை காவாக் \n  கீழாயோர் செய்த பிழைப்பினை, மேலாயோர் \n  உள்ளத்துக் கொண்டு நேர்ந்து ஊக்கல், குறு நரிக்கு \n  நல்ல நாராயம் கொளல். . . . .[050]",
            "explanation": "உரம்பெற்ற முத்துமாலையையணிந்த மார்பை உடையவனே! குற்றமற ஒழுக்கத்தைக் காவாத தாழ்ந்த குடியிற் பிறந்தவர்கள் இயல்பாகச் செய்த தீங்கினை உயர்ந்த குடியிற் பிறந்தவர்கள் மனத்துட்கொண்டு எதிர்த்துத் தீங்கு செய்ய முயலுதல் சிறிய நரியைக் கொல்லும் பொருட்டுக்கூரிய நாராயணம் என்னும் அம்பினை யெய்யக் கொள்வதோடொக்கும்.",
            "meaning": "கீழோர் தவறுசெய்தால் மேலோர் அதற்கு எதிராகத் தீங்கு செய்யமுயலார்."
        },
        {
            "number": 51,
            "category": "வெகுளாமை",
            "poem": "இறப்பச் சிறயவர் இன்னா செயினும், \n  பிறப்பினால் மாண்டார் வெகுளார்; - திறத்து உள்ளி \n  நல்ல விறகின் அடினும், நனி வெந்நீர் \n  இல்லம் சுடுகலா வாறு. . . . .[051]",
            "explanation": "குடிப்பிறப்பினால் மிகவும் இழிந்தவர்கள் துன்பந்தருஞ் செயல்களைச் செய்தாராயினும் குடிப்பிறப்பினால் மாட்சிமைப் பட்டவர்கள் சினத்தலிலர் கூறுபாடாக ஆராய்ந்து நல்விறகினைக்கொண்டு காய்ச்சினும் மிகவும் வெப்பமாகிய நீர் வீட்டினை எரிக்க முடியாதவாறுபோலும்.",
            "meaning": "கீழ்மக்கள் செய்யும் துன்பத்தால் மேன்மக்கள் சினங் கொள்ளுதல் இல்லை."
        },
        {
            "number": 52,
            "category": "வெகுளாமை",
            "poem": "'ஆறாச் சினத்தன் அறிவு இலன்; மற்று அவனை \n  மாறி ஒழுகல் தலை' என்ப; - ஏறி \n  வளியால் திரை உலாம் வாங்கு நீர்ச் சேர்ப்ப! \n  தெளியானைத் தேறல் அரிது.. . . . .[052]",
            "explanation": "காற்றால் கரைமீது ஏறித் திரைகள் வீசுகின்ற வளைந்த கடல் நாடனே! மனத்தின்கண் தெளிதல் இல்லாதவனை நம்புதல் முடியாது. (அதுபோல) ஆறாச்சினத்தன் அறிவிலன் - மாறாத வெகுளியை உடையான் (ஆனால்) அறிவு இல்லாதவன் (அவனோடு சேர்ந்திருத்தல் முடியாது ஆதலால்) அவனை நீங்கி ஒழுகுதல் சிறந்ததென்று சொல்லுவர்நல்லோர்.",
            "meaning": "மிக்கசினம் உடையாரோடு சேர்ந்திருத்தல் இயலாது."
        },
        {
            "number": 53,
            "category": "வெகுளாமை",
            "poem": "உற்றதற்கு எல்லாம் உரம் செய்ய வேண்டுமோ? \n  கற்று அறிந்தார்தம்மை வெகுளாமைக் காப்பு அமையும்; \n  நெல்செய்யப் புல் தேய்ந்தாற்போல, நெடும் பகை, \n  தற் செய்ய, தானே கெடும். . . . .[053]",
            "explanation": "நெற்பயிரைச் செய்தலினால் வயலிலுள்ள புல் தானே அழிந்தாற் போல் தீராப்பகை ஒருவன் தன்னை வலிமையுறச் செய்தலால் அப்பகை தானே அழிந்து விடும் கற்றறிந்தவர்கள் நேரிட்ட இடையூற்றிற்கெல்லாம் தனித்தனியே தம்மை வலிசெய்ய வேண்டுமோ? (வேண்டுவது இல்லை) தம்மைச் சினத்தினின்றும் காத்தலே அமையும்.",
            "meaning": "கற்றறிந்தார் வெகுளாதொழியவே எல்லாத் தீமைகளும் தாமே அழிந்தொழிதல் உறுதியாம்."
        },
        {
            "number": 54,
            "category": "வெகுளாமை",
            "poem": "எய்தா நகைச் சொல் எடுத்து உரைக்கப்பட்டவர் \n  வைதாராக் கொண்டு விடுமர்மன்; அஃதால் \n  புனல் பொய்கை ஊர விளக்கு எலி கொண்டு \n  தனக்கு நோய் செய்துவிடல். . . . .[054]",
            "explanation": "நீர் நிறைந்த பொய்கை சூழ்ந்த மருதநிலத் தலைவனே! பொருந்தாத இகழ்தற்குரிய சொற்களைப் பிறரால் எடுத்து உரைக்கப்பட்டவர் அவர் தம்மை இகழ்ந்ததாகக் கொள்வர் அறிவிலார் அங்ஙனம் இகழ்ந்ததாகக் கொள்ளுதல் விளக்கினை எலி இழுத்துச் சென்று (தம்மைப் பிறருக்கு விளக்கிக் காட்டுதலால்) தனக்குத் துன்பத்தினைச் செய்துகொள்ளுதலை ஒக்கும்.",
            "meaning": "அறிவிலார் துன்பத்தைத் தாமே தேடிக் கொள்வர்."
        },
        {
            "number": 55,
            "category": "வெகுளாமை",
            "poem": "தெரியாதவர் தம் திறன் இல் சொல் கேட்டால், \n  பரியாதார் போல இருக்க - பரிவு இல்லா \n  வம்பலர் வாயை அவிப்பான் புகுவரே \n  அம்பலம் தாழ்க் கூட்டுவார். . . . .[055]",
            "explanation": "அறிவில்லாருடைய (அவர் தம்மை இகழ்ந்து கூறும்) திறமையில்லாச் சொற்களைக் கேட்டால் துன்புறாதவர்களைப்போல் பொறுத்திருக்க (அங்ஙனமன்றி) அன்பில்லாத அயலார் வாயை அடக்கப் புகுவார்களோ? இல்லை பொது இடத்தைத் தாழ்இடுவாரோடு ஒப்பார்.",
            "meaning": "அறிவில்லாருடைய வாயை அடக்குதல் முடியாது."
        },
        {
            "number": 56,
            "category": "வெகுளாமை",
            "poem": "கை ஆர உண்டமையால், காய்வார் பொருட்டாக, \n  பொய்யாகத் தம்மைப் பொருள் அல்லார் கூறுபவேல், \n  மை ஆர உண்ட கண் மாண் இழாய்! - என் பரிப, \n  செய்யாத எய்தா எனில். . . . .[056]",
            "explanation": "மையினை மிகுதியும் உண்ட கண்களையும் மாட்சிமைப்பட்ட கலன்களையும் உடையாய்! (தம் பகைவர் கொடுத்த பொருளை) கைநிறைய வாரி வாரி உண்டமையால் (அவர் கூறியதைச் செய்யாதவழி) சினப்பர் என்பது காரணமாக மனிதனாகவன்றி ஒரு பொருளாகவும் கருதப்படாத அற்பர்கள் தம்மீது உண்மை இல்லாத சில பழிச் சொற்களைக் கூறினரேல் தாம் செய்யாத பழிச் சொற்கள் தம்மை வந்து அடையாவாகலான் எது கருதி வருந்துவது? (வருந்துதல்வேண்டா).",
            "meaning": "தம் பகைவர் முயற்சியால் அறிவிலார் பழி கூறினரேல் அதற்காக வருந்தவேண்டுவதில்லை."
        },
        {
            "number": 57,
            "category": "வெகுளாமை",
            "poem": "ஆய்ந்த அறிவினர் அல்லாதார் புல்லுரைக்குக் \n  காய்ந்து, எதிர் சொல்லுபவோ, கற்று அறிந்தார்? - தீம் தேன் \n  முசுக் குத்தி நக்கும் மலை நாட! - தம்மைப் \n  பசுக் குத்தின், குத்துவார் இல். . . . .[057]",
            "explanation": "இனிய தேன் கூட்டை ஆண்குரங்கு கிழித்து (ஒழுகும் தேனை) நக்குகின்ற மலைநாடனே! பசு தம்மை முட்டினால் (சினந்து தாமும்) முட்டுவார் இல்லை ஆராய்ந்த அறிவினை உடையரல்லாதவர்கள் சொல்லும் பொருளற்ற சொற்களுக்கு நூல்களைக் கற்று ஆராய்ந்து அறிந்தவர்கள் சினந்து எதிராகப் பொருளற்ற சொற்களைக் கூறுவரோ? கூறார்.",
            "meaning": "ஆராய்ச்சியில்லாதவர்கள் கூறும் அற்பச் சொற்களைப் பொருளாகக்கொண்டு கற்றறிந்தார் சினவார்."
        },
        {
            "number": 58,
            "category": "வெகுளாமை",
            "poem": "நோவ உரைத்தாரைத் தாம் பொறுக்க லாகாதார், \n  நாவின் ஒருவரை வைதால், வயவு உரை, \n  பூவின் பொலிந்து அகன்ற கண்ணாய்! - அது அன்றோ, \n  தீ இல்லை ஊட்டும் திறம். . . . .[058]",
            "explanation": "பூப்போல விளங்குகின்ற விசாலமான கண்ணையுடையாய்! மனம் வருந்துமாறு அடாத சொற்களைச் சொல்லியவர்களை அவர் கூறிய சொற்களைப் பொறுக்கும் ஆற்றல் இல்லாதவர்கள் தமது நாவினைக் கொண்டு தம்மை வைதாரைத் தாம் இகழ்ந்து கூறினால் தீயினால் வீட்டினைக் கொளுத்தும் திறம்போல் அது ஆகும்அல்லவா?",
            "meaning": "தம்மை இகழ்ந்தாரைத் தாமும் இகழ்தல் தமக்குத் துன்பத்தை விளைவித்துக் கொள்வதாக முடியும்."
        },
        {
            "number": 59,
            "category": "வெகுளாமை",
            "poem": "கறுத்து ஆற்றித் தம்மைக் கடிய செய்தாரைப் \n  பொறுத்து, ஆற்றிச் சேறல் புகழால்; - ஒறுத்து ஆற்றின், \n  வான் ஓங்கு உயர் வரை வெற்ப! பயம் இன்றே \n  தான் நோன்றிட வரும், சால்பு. . . . .[059]",
            "explanation": "வானளவு உயர்ந்த பெரிய மலைகளை உடைய வெற்பனே! ஒருவன் பொறுக்கும் பொறையினால் வருவது அவனது குணம் சினத்தின்கண் மிக்குத் தமக்குத் தீய செயல்களைச் செய்தாரை அவர் தீச் செயல்களைப் பொறுத்து அவர்க்கு நன்மை செய்து ஒழுகுதல் புகழாகும் கோபித்துத் தாமும் தீயசெய்கைகளைச் செய்தால் அதனால் புகழ்உண்டாதல் இல்லை.",
            "meaning": "தீங்கு செய்தார்க்கு நன்மை செய்தல் வேண்டும்."
        },
        {
            "number": 60,
            "category": "பெரியாரைப் பிழையாமை",
            "poem": "அறிவு அன்று; அழகு அன்று; அறிவதூஉம் அன்று; \n  சிறியர் எனப்பாடும் செய்யும்; - எறி திரை \n  சென்று உலாம் சேர்ப்ப! குழுவத்தார் மேயிருந்த, \n  என்று ஊடு அறுப்பினும், மன்று. . . . .[060]",
            "explanation": "காற்றால் எறியப்படும் அலைகள் கரைமேல் சென்று உலாவுகின்ற கடல் நாடனே! என்று ஊடு அறுப்பினும் குழுவத்தார் மேயிருந்தமன்று - சூரியனை ஊடறுத்துச் செல்லினும் அறிஞர்கள் பொருந்தியிருந்த அவையை ஊடறுத்துப் போகலாகாது அறிவுடைமை யாகாது பிறந்த குடிக்கு அழகினைத் தாராது அறிவதாகிய அறநெறியும் ஆகாது கீழ்மக்கள் என்று சொல்லப்படுதலையும் செய்யும்.",
            "meaning": "அவையை ஊடறுத்துச் செல்லலாகாது."
        },
        {
            "number": 61,
            "category": "பெரியாரைப் பிழையாமை",
            "poem": "ஆமாலோ என்று பெரியாரை முன் நின்ற \n  தாமாச் சிறியார் தறுகண்மை செய்து ஒழுகல், \n  போம் ஆறு அறியா, புலன் மயங்கி, ஊர் புக்கு, \n  சாமா கண் காணாத வாறு. . . . .[061]",
            "explanation": "பெரியோர்களை இவர்க்கு (எம்மோடு மாறுபடல்) ஆகுமோ என்று நினைத்து அறிவிற் சிறியார் தாமாக முன்னின்று மாறுபட்டு வன்மை செய்து நிற்றல் சாதற்குரிய விலங்குகள் செல்லும் வழியினை அறியாதவாறு அறிவு மயங்கலால் ஊரினுள் புகுந்துகண்களை இழந்து வருந்தியதை ஒக்கும்.",
            "meaning": "பெரியாரோடு மாறுபடுவார் இறுதியை எய்துவர்."
        },
        {
            "number": 62,
            "category": "பெரியாரைப் பிழையாமை",
            "poem": "எல்லாத் திறத்தும், இறப்பப் பெரியாரைக், \n  கல்லாத் துணையார் கயப்பித்தல் சொல்லின், \n  நிறைந்து ஆர் வளையினாய்! - அஃதால், எருக்கு \n  மறைந்து, யானை பாய்ச்சிவிடல். . . . .[062]",
            "explanation": "அழகு நிறைந்து பொருந்தியிருக்கின்ற வளையையுடையாய்! எல்லாத் திறத்தும் இறப்பப் பெரியாரை - எல்லா வகையானும் உயர்ந்த அறிஞர்களை கல்லா துணையார் - கல்லாமையைத் துணையாக உடைய அறிவிலார் தாம் அதனுள் மறைந்து நின்று வெறுக்கப் பண்ணுதலைச் சொல்லின் எருக்கம்புதரின்கண் மறைந்து ஒருவன் யானையின்மேல் அம்பு எய்தலோ டொக்கும்.",
            "meaning": "அறிவுடையாரைக் கல்லார் துன்புறுத்துவாராயின், அவர் கெட்டொழிதல் உறுதி என்றறிதல் வேண்டும்."
        },
        {
            "number": 63,
            "category": "பெரியாரைப் பிழையாமை",
            "poem": "முன்னும் ஒரு கால் பிழைப்பானை ஆற்றவும், \n  பின்னும் பிழைப்பப் பொறுப்பவோ? - இன் இசை \n  யாழின் வண்டு ஆர்க்கும் புனல் ஊர! - ஈனுமோ, \n  வாழை இரு கால் குலை?. . . . .[063]",
            "explanation": "இனிய ஓசையையுடைய யாழைப்போல வண்டுகள் ஒலிக்கும் புனல் நிறைந்த மருதநிலத் தலைவனே! வாழை இருகால் குலை ஈனுமோ - வாழை இருமுறை குலைகளை ஈனுமோ (ஈனாது.) (அதுபோல்) முன்னும் ஒருகால் பிழைப்பானை ஆற்றவும் - முன்பு ஒருமுறை பிழை செய்தவனைப் பொறுத்தவர்களா யிருக்கவும் பின்னரும் குற்றம் செய்தால் பொறுப்பார்களோ? (பொறுக்கமாட்டார்கள்.)",
            "meaning": "சான்றோர் அறிவிலார் செய்த குற்றத்தை ஒருமுறையன்றிப் பொறுக்கமாட்டார்கள்."
        },
        {
            "number": 64,
            "category": "பெரியாரைப் பிழையாமை",
            "poem": "நெடுங் காலம் வந்தார் நெறி இன்மை கண்டு, \n  நடுங்கிப் பெரிதும் நலிவார், பெரியர்; \n  அடும்பு ஆர் அணி கானல் சேர்ப்ப! - கெடுமே, \n  கொடும்பாடு உடையான் குடி. . . . .[064]",
            "explanation": "அடும்பின் மென்கொடிகள் நிறைந்து அழகு செய்கின்ற சோலைகள் சூழ்ந்த கடல் நாடனே! நீண்ட காலமாகத் தீச்செயல் கைவந்தார் செய்த தீங்கினைக் கண்டு அறிஞர் (இவர் இத்துணைக் காலமாகச் செய்த தீங்கினால் உலகு என்னாயிற்றோ) என்று மனம் நடுக்கமுற்றுப் பெரிதும் வருந்துவார்கள் கொடியதன்மையை உடையானது குடி கெட்டுப் போகும்.",
            "meaning": "அறிவுடையார் அஃதிலார் செய்த இன்னல்களை நினைத்து வருந்துவாராயின், நினைத்த அளவிலே அவர் குடிகெட்டொழியு மென்பதாம்."
        },
        {
            "number": 65,
            "category": "புகழ்தலின் கூறுபாடு",
            "poem": "செய்த கருமம் சிறிதானும் கைகூடா; \n  மெய்யா உணரவும் தாம் படார்; எய்த \n  நலத் தகத் தம்மைப் புகழ்தல் - 'புலத்தகத்துப் \n  புள் அரைக்கால் விற்பேம்' எனல். . . . .[065]",
            "explanation": "செய்த செயலின் பயன் சிறிதளவும் கைவருதல் இல்லை செயலின் பயனை உறுதியாகப் பெறுவார் என்று பிறரால் எண்ணவும் படாதவர்கள் நிரம்ப நன்மையிலே பொருந்தத் தம்மைத் தாமே புகழ்தல் வயலின்கண் இருக்கும் புள்ளினை அரைக்கால் பொன்னுக்கு விற்பேம் என்று கூறுதலோ டொக்கும்.",
            "meaning": "முடிக்கமுடியாத செயலை முடிப்பதாகக் கூறிப் புகழ்தல்கூடாது."
        },
        {
            "number": 66,
            "category": "புகழ்தலின் கூறுபாடு",
            "poem": "தமரேயும் தம்மைப் புகழ்ந்து உரைக்கும் போழ்தின், \n  அமராததனை அகற்றலே வேண்டும்; \n  அமை ஆரும் வெற்ப! - அணியாரே தம்மை, \n  தமவேனும், கொள்ளாக் கலம். . . . .[066]",
            "explanation": "மூங்கில்கள் நிறைந்த மலை நாடனே! தமக்குத் தகாத பொற்கலன்கள் தம்முடையதாயினும் அவற்றைக் கொண்டு தம்மை அணிபெறச் செய்யார் மக்கள் தம்மைப் புகழ்ந்து கூறுமிடத்து சுற்றத்தாரேயானாலும் தமக்குப் பொருந்தாதனவற்றைக் கூறுவரேல் அவற்றை அவர் சொல்லாதவாறு நீக்குதலையே ஒருவன் விரும்புதல் வேண்டும்.",
            "meaning": "தமக்குப் பொருந்தாத புகழ்ச்சி உரையை ஏற்றல் கூடாது."
        },
        {
            "number": 67,
            "category": "புகழ்தலின் கூறுபாடு",
            "poem": "தாயானும், தந்தையாலானும், மிகவு இன்றி, \n  வாயின் மீக்கூறுமவர்களை ஏத்துதல் \n  நோய் இன்று எனினும், அடுப்பின் கடை முடங்கும் \n  நாயைப் புலியாம் எனல். . . . .[067]",
            "explanation": "பெற்ற தாயாலேயாயினும் (அன்றித்) தந்தையாலேயாயினும் மிகுத்துக் கூறப்படுதல் இல்லாது தாமே தம் வாயால் உயர்த்திக் கூறிக்கொள்பவர்களை பிறர் புகழ்ந்து கூறுதல் துன்பம் இல்லையாயினும் அடுப்பின் பக்கலில் முடங்கியிருக்கும் நாயைப் புலி யென்று கூறுதலோ டொக்கும்.",
            "meaning": "தற்புகழ்ச்சி உடையாரைப் புகழ்தல் கூடாது."
        },
        {
            "number": 68,
            "category": "புகழ்தலின் கூறுபாடு",
            "poem": "பல் கிளையுள் பார்த்துறான் ஆகி, ஒருவனை \n  நல்குரவால், வேறாக நன்கு உணரான் சொல்லின், \n  உரையுள் வளவிய சொல் சொல்லாததுபோல், \n  நிரையுள்ளே இன்னா, வரைவு. . . . .[068]",
            "explanation": "நெருங்கிய பல சுற்றத்தார் நடுவே ஆராய்ந்தறிதல் இல்லாதவனாகி தமது கிளையுள் ஒருவனை அவனது வறுமை காரணமாக வேறுபட நினைந்து நன்றாக ஆராய்தலில்லாதவனாக ஒன்றைக் கூறின் சொற்களுள் நல்ல சொற்களைச் சொல்லாதவனாக ஆதல்போல பத்தியாய்க் குழுமியிருந்த கூட்டத்தில் ஒருவனை வரைந்து சிறப்புச் செய்தலும் இன்னாது.",
            "meaning": "கூட்டத்தில் ஒருவனை இழித்துப் பேசுதலும் ஒருவனை உயர்த்திப் பேசுதலும்தீதாம்."
        },
        {
            "number": 69,
            "category": "சான்றோர் இயல்பு",
            "poem": "நீறு ஆர்ந்தும் ஒட்டா நிகர் இல் மணியேபோல், \n  வேறாகத் தோன்றும் விளக்கம் உடைத்தாகித் \n  தாறாப் படினும், தலைமகன் தன் ஒளி, \n  நூறாயிரவர்க்கு நேர். . . . .[069]",
            "explanation": "சிறப்புப்படத் தோன்றும் ஒளியை யுடைத்தாய் நீரிலே படிந்தாலும் ஒட்டாத ஒப்பற்ற இரத்தினத்தைப்போல் தாற்றப்பட்டதாயினும் தலைமகனுடைய பெருமை நூறு ஆயிரவர்கட்கு ஒப்பாகும்.",
            "meaning": "அறிவுடையார் பெருமைமறைக்க மறைபடாது."
        },
        {
            "number": 70,
            "category": "சான்றோர் இயல்பு",
            "poem": "ஒற்கம் தாம் உற்ற இடத்தும், உயர்ந்தவர் \n  நிற்பவே, நின்ற நிலையின்மேல்; - வற்பத்தால் \n  தன்மேல் நலியும் பசி பெரிதுஆயினும், \n  புல் மேயாது ஆகும், புலி. . . . .[070]",
            "explanation": "பஞ்சத்தால் புலியானது தன்னிடத்து வருத்தும் பசி மிக்கு வருந்தியதானாலும் புல்லினை மேயா தொழியும் அறிஞர்கள் ஒற்கம் தாம் உற்ற இடத்தும் - வறுமையைத் தாம் அடைந்த இடத்தும் தாம் முன்பு இருந்த நிலையிலேயே நிற்பார்கள்.",
            "meaning": "பெரியோர் வறியராயினும் தம் நிலையினின்றும் திறம்பார்."
        },
        {
            "number": 71,
            "category": "சான்றோர் இயல்பு",
            "poem": "மாடம் அழிந்தக்கால், மற்றும் எடுப்பது ஓர் \n  கூடம் மரத்திற்குத் துப்பு ஆகும்; - அஃதேபோல், \n  பீடு இலாக்கண்ணும், பெரியோர் பெருந் தகையர்; \n  ஈடு இல்லதற்கு இல்லை, பாடு. . . . .[071]",
            "explanation": "அதிலுள்ள மரங்கள் பின்னையும் கட்டுவதான வீட்டிற்குப் பயன்படும். அஃதேபோல் - அதுபோலவே அறிஞர்கள் செல்வம் அழிந்த இடத்தும் பெருந்தகைமையின்கண் வழுவார். (ஆகையால்) வலியில்லாததற்குப் பெருமையில்லை.",
            "meaning": "தமது செல்வம் அழிந்த இடத்தும் பெருந்தகைமையின் கணின்றும் வழுவார் பெரியோர்."
        },
        {
            "number": 72,
            "category": "சான்றோர் இயல்பு",
            "poem": "இணர் ஓங்கி வந்தாரை, என் உற்றக்கண்ணும், \n  உணர்பவர் அஃதே உணர்ப; - உணர்வார்க்கு \n  அணி மலை நாட! - அளறு ஆடிக்கண்ணும், \n  மணி மணியாகி விடும். . . . .[072]",
            "explanation": "பத்தியாக இருக்கின்ற மலைகளையுடைய நாடனே! இரத்தினத்தின் தன்மை அறியும் ஆற்றலுடையார்க்கு மணி அளறு ஆடிக்கண்ணும் இரத்தினம் சேற்றிலே கிடந்து மாசுண்ட இடத்தும் இரத்தினமாகவே தோன்றும். (அதுபோல) கொத்துக்களைப் போன்று சூழலுடையராய் உயர்ந்த குடியின்கண் விளக்கமுற்று வந்தவர்களை எத்தகைய துன்பம் அவர்களைப் பீடித்த இடத்தும் ஆராயும் அறிவினர் உயர்ந்த குடியிலுள்ளார்களாகவே மதிப்பர்.",
            "meaning": "அறிவுடையோர் உயர்குடிப் பிறந்தார் வறுமை முதலிய எய்தியக்கண்ணும் அவை நோக்காது உயர்வாகவே மதிப்பர்."
        },
        {
            "number": 73,
            "category": "சான்றோர் இயல்பு",
            "poem": "கற்றது ஒன்று இன்றிவிடினும், குடிப் பிறந்தார், \n  மற்றொன்று அறிவாரின், மாண் மிக நல்லால்; \n  பொற்ப உரைப்பான் புக வேண்டா, - கொற்சேரித் \n  துன்னூசி விற்பவர் இல். . . . .[073]",
            "explanation": "கற்றது ஒன்றில்லையாயினும் நற்குடிப்பிறந்தார் ஒன்றைமட்டும் அறிந்தாரைவிட நற்குணங்களில் மாட்சிமைப்பட மிகச் சிறந்தோர்களே யாவார்கள். கற்றோர் அவர்களிடம் நற்குணங்களை அழகுபட விரித்துரைக்கப் புகவேண்டுவதில்லை. கருமாருடைய சேரியில் தையல் ஊசியை விற்கப் புகுவார் இல்லையாதலால்.",
            "meaning": "உயர்குடிப் பிறப்பின்றிக் கல்வி ஒன்றே உடையாரைவிட உயர்குடிப்பிறந்தார் சாலச் சிறந்தவர்களே யாவார்கள்."
        },
        {
            "number": 74,
            "category": "சான்றோர் இயல்பு",
            "poem": "முல்லைக்குத் தேரும், மயிலுக்குப் போர்வையும், \n  தொல்லை, அளித்தாரைக் கேட்டு அறிதும்; - சொல்லின், \n  நெறி மடல் பூந் தாழை நீடு நீர்ச் சேர்ப்ப! \n  அறி மடமும் சான்றோர்க்கு அணி. . . . .[074]",
            "explanation": "செறிந்த மடல்களையுடைய அழகிய தாழைகள் பொருந்திய கடல் நாடனே! காட்டிற் படர்ந்திருந்த முல்லைக் கொடிக்குத் தேரையும் ஆராய்ந்து சொல்லுமிடத்து அறிமடமும் சான்றோர்க்கு அழகேயாம்.",
            "meaning": "அறிந்தும் அறியாது போன்று செயல்களைச் செய்தல் சான்றோர்க்கு அழகினைத் தருவதாம்."
        },
        {
            "number": 75,
            "category": "சான்றோர் இயல்பு",
            "poem": "பல்லார் அவை நடுவண் பாற்பட்ட சான்றவர் \n  சொல்லார் ஒருவரையும், உள் ஊன்ற; - பல் ஆ \n  நிரைப் புறம் காத்த நெடியோனே ஆயினும், \n  உரைத்தால், உரை பெறுதல் உண்டு. . . . .[075]",
            "explanation": "பலவாகிய பசுக்கூட்டங்களைக் காத்த நீண்ட வடிவெடுத்த திருமாலேயாயினும் அவையில் ஒருவனை இகழ்ந்துரைத்தால் (தாமும் அவனால்) இகழ்ச்சியுரையை அடைதல் உண்டு. (ஆகையால்) நல்லோர் பலரும் கூடியிருக்கும் அவையின் இடையே நன்னெறிப்பட்டு ஒழுகும் சான்றோர் எவரையும் மனம் உளையும்படி இகழ்ந்து கூறார்.",
            "meaning": "சான்றோர் அவை நடுவே, யாரையும் இகழ்ந்து கூறார்."
        },
        {
            "number": 76,
            "category": "சான்றோர் இயல்பு",
            "poem": "'எனக்குத் தகவு அன்றால்' என்பதே நோக்கி, \n  தனக்குக் கரி ஆவான் தானாய், - தவற்றை \n  நினைத்து, தன் கை குறைத்தான் தென்னவனும் காணார் \n  எனச் செய்யார், மாணா வினை. . . . .[076]",
            "explanation": "பாண்டியனும் எனக்குத் தகுதியன்று என்பதனை ஆராய்ந்து அறிந்து தனக்குச் சான்றாவான் தானேயாய் நின்று கதவையிடித்த குற்றத்தை நினைத்து தனது கையை வெட்டி வீழ்த்தினான். (ஆகையால்) அறிவுடையோர் பிறர் காண்டலிலர் என்பது கருதிச்செய்தலிலர் மாட்சிமைப்படாத செயலை.",
            "meaning": "அறிவுடையோர் பிறர் காணாமை கருதித் தீயசெயல்களைச் செய்யார்."
        },
        {
            "number": 77,
            "category": "சான்றோர் இயல்பு",
            "poem": "தீப் பால் வினையினைத் தீரவும் அஞ்சாராய்க் \n  காப்பாரே போன்று உரைத்த பொய், குறளை, - ஏய்ப்பார் முன் \n  சொல்லோடு ஒருப்படார், சோர்வு இன்றி மாறுபவே \n  வில்லொடு காக்கையே போன்று. . . . .[077]",
            "explanation": "கொடிய செயல்களின்பாற்பட்ட வினைகளுக்கு மிகவும் அஞ்சாதவர்களாய் தம்மைக் காப்பாற்று கின்றவர்களைப்போல் கூறிய பொய்யாலும் குறளையாலும் தம்மை ஏமாற்றுகின்றவர்கள் முன்பு அவர் கூறிய இனிய சொற்களுக்கு இணங்காதவர்களாய் வில்லைவிட்டு நீங்கும் காக்கையைப்போல தளர்ச்சியின்றி விட்டுநீங்குவார்கள்.",
            "meaning": "தீயார் சொற்களைக் கேட்டவுடனேயே அவர்களை விட்டுநீங்குவர் நல்லோர்."
        },
        {
            "number": 78,
            "category": "சான்றோர் இயல்பு",
            "poem": "மடங்கிப் பசிப்பினும், மாண்புடை யாளர், \n  தொடங்கிப் பிறர் உடைமை மேவார் - குடம்பை \n  மடலொடு புள் கலாம் மால் கடல் சேர்ப்ப! \n  கடலொடு காட்டு ஒட்டல் இல். . . . .[078]",
            "explanation": "கூடு பொருந்திய மடல்களோடு பறவைகள் விரவா நின்ற பெரிய கடலையுடைய நெய்தல்நிலத் தலைவனே! கடலோடு துரும்பு பொருந்துதல் இல்லை (அதுபோல) (தமது உடம்பு) ஒடுங்கும்படி பசித்தாராயினும் மாட்சிமை உடையார் பிறர் பொருளைத் தாம் கொள்ளத் தொடங்க விரும்பார்.",
            "meaning": "பெரியோர் பிறர் பொருளை விரும்பார்."
        },
        {
            "number": 79,
            "category": "சான்றோர் இயல்பு",
            "poem": "நிரை தொடி தாங்கிய நீள் தோள் மாற்கேயும், \n  உரை ஒழியாவாகும்; உயர்ந்தோர்கண் குற்றம், \n  மரையா கன்று ஊட்டும் மலை நாட! - மாயா; \n  நரை ஆன் புறத்து இட்ட சூடு. . . . .[079]",
            "explanation": "பெண் மான் தனது கன்றிற்குப் பால் அளிக்கும் மலைநாடனே! வரிசையாகத் தோள் வலயத்தைத் தாங்கிய நீண்ட தோளையுடைய திருமாலுக்கு பொருந்தியிருக்கும் குற்றங்கள் ஒருநாளும் விட்டு நீங்கா. (ஆதலால்) எல்லாவகையினு முயர்ந்தாரிடத்துள்ள குற்றம் வெண்மையாகிய மாட்டின்மேல் இட்ட சூடுபோல் ஒருநாளும் மறையா.",
            "meaning": "பெரியோர் செய்த குற்றம் மறையாது."
        },
        {
            "number": 80,
            "category": "சான்றோர் இயல்பு",
            "poem": "கன்றி முதிர்ந்த கழியப் பல் நாள் செயினும், \n  ஒன்றும், சிறியார்கண் என்றானும் - தோன்றாதாம் \n  ஒன்றாய்விடினும், உயர்ந்தார்ப் படும் குற்றம் \n  குன்றின்மேல் இட்ட விளக்கு. . . . .[080]",
            "explanation": "வெகுண்டு அளவுகடந்த தீயசெயல்களை மிகப்பல நாட்கள் செய்தாராயினும் அவற்றுள் ஒரு குற்றமும் சிறியாரிடத்து எப்பொழுதாயினும் தோன்றுதல் இல்லை உயர்ந்தோரிடத் துளதாகிய குற்றம் ஒன்றாக இருப்பினும் மலையின்மீது வைத்த விளக்கினைப்போல் என்றும் விளங்கித்தோன்றும்.",
            "meaning": "பெரியோர்கள் செய்த குற்றம் நன்றாக விளங்கித் தோன்றும்."
        },
        {
            "number": 81,
            "category": "சான்றோர் செய்கை",
            "poem": "ஈட்டிய ஒண் பொருள் இன்றெனினும், ஒப்புரவு \nஆற்றும், குடிப் பிறந்த சான்றவன்; - ஆற்றவும் \nபோற்றப் படாதாகி, புல் இன்றி மேயினும், \nஏற்றுக் கன்று ஏறாய் விடும். . . . .[081]",
            "explanation": "நல்ல எருதிற்குப் பிறந்த ஆண் கன்று மிகவும் பாதுகாக்கப்படாததாய் பசும் புற்கள் இன்றி யாதானும் ஒன்றை மேய்ந்தாலும் பின்னர் எருதாக ஆகிவிடும்; (அதுபோல) மனை பிறந்த சான்றவன் - நல்ல குடியின்கட் பிறந்த அறிவுடையோன் தான் தேடிய மிக்க செல்வம் இல்லையாயினும் உலகநடையினை அறிந்து செய்யவல்லனாம்.",
            "meaning": "நற்குடிப் பிறந்தார் செல்வம் சுருங்கியகாலத்தும் ஒப்புரவிற்கு ஒல்கார்."
        },
        {
            "number": 82,
            "category": "சான்றோர் செய்கை",
            "poem": "அடர்ந்து வறியராய் ஆற்றாத போழ்தும், \n'இடம் கண்டு அறிவாம்' என்று எண்ணி இராஅர்; \nமடம் கொண்ட சாயல் மயில் அன்னாய்! - சான்றோர் \nகடம் கொண்டும் செய்வார் கடன். . . . .[082]",
            "explanation": "மடமாகிய குணத்தைக்கொண்ட சாயலில் மயில்போன்ற பெண்ணே! அறிவுசான்றவர்கள் வேறொருவரிடத்தில் கடன் பெற்றாயினும் செய்யவேண்டிய கடமைகளைச் செய்வார்கள்; (ஆகையால்) தொடர்ந்து வறுமையுடையராய் வருதலின் ஒப்புரவு செய்யமுடியாத இடத்தும் ஒப்புரவு செய்யும் காலம் வந்தால் அப்பொழுது செய்வோம் என்று நினையார்.",
            "meaning": "சான்றோர்கடன் பெற்றாயினும் ஒப்புரவு செய்வார்கள்."
        },
        {
            "number": 83,
            "category": "சான்றோர் செய்கை",
            "poem": "மொய் கொண்டு எழுந்த அமரகத்து, மாற்றார் வாய்ப் \nபொய் கொண்டு, அறைபோய்த் திரிபவர்க்கு என்கொலாம்? \nமை உண்டு அமர்த்த கண் மாணிழாய்! - சான்றவர், \nகை உண்டும், கூறுவர் மெய். . . . .[083]",
            "explanation": "மை பூசப்பெற்றுப் பொருந்தி இருக்கின்ற கண்களையும் மாட்சிமைப்பட்ட கலன்களையும் உடையாய் (தம்முட் பகைகொண்டு போர் செய்யும் பொருட்டுச் சேனைகள்) வீரத்தோடு நிற்கின்ற போரிடத்தில் பகைவர் கூறும் பொய்யான உரைகளைக் கேட்டு கீழறுக்கப்பட்டுத் திரிபவர்களுக்கு மெய்யுரையால் என்ன பயனுண்டு? ஒரு பயனும் இல்லை (ஆகையால்) அறிவு நிறைந்தோர் பிறர்கைப்பொருளை உண்டாராயினும் உண்மையே கூறுவார்கள்.",
            "meaning": "பெரியோர்கள் பிறர்கைப் பொருளை உண்டாராயினும் உண்மையையே கூறுவார்கள்."
        },
        {
            "number": 84,
            "category": "சான்றோர் செய்கை",
            "poem": "ஆண்டு ஈண்டு என ஒன்றோ வேண்டா; அடைந்தாரை \nமாண்டிலார் என்றே மறுப்பக் கிடந்ததோ? \nபூண் தாங்கு இள முலைப் பொற்றொடீஇ! - பூண்ட \nபறை அறையாப் போயினார் இல். . . . .[084]",
            "explanation": "ஆபரணத்தைத் தாங்குகின்ற இளமையான தனங்களையும் பொன்னாலாகிய தொடியையும் உடையாய்! தம்மிடத்துள்ள பறையை அடிக்காது சென்றார் ஒருவரும் இலர்; (ஆகையால்) அங்கே குற்றம் செய்தார்; இங்கே குற்றம் செய்தார் எனக் கூறுதல் ஒரு காரணமாகுமோ? தம்மிடத்து நட்பாக அடைந்தவர்களை அங்ஙனங் கூறுதல் வேண்டா மாட்சிமை உடையாரல்லர் என்று நட்பை விடுத்தற்குக் கிடந்ததொரு நீதி உண்டோ? (பொறுத்து நட்பாகவே கொண்டு வேண்டுவன செய்க.)",
            "meaning": "நட்டார் செய்த குற்றங் கருதி அவரைநீக்குதல் கூடாது."
        },
        {
            "number": 85,
            "category": "சான்றோர் செய்கை",
            "poem": "பரியப் படுபவர் பண்பு இலரேனும், \nதிரியப் பெறுபவோ சான்றோர்? - விரி திரைப் \nபார் எறியும் முந்நீர்த் துறைவ! - கடன் அன்றோ, \nஊர் அறிய நட்டார்க்கு உணா?. . . . .[085]",
            "explanation": "அகன்ற அலைகள் பாரில்வீசும் கடற்றுறைவனே! தம்மால் அன்பு செய்யப்படுபவர்கள் சிறந்த குணங்கள் உடையரல்லரேனும் அறிவுடையோர் நன்மை செய்தலினின்றும் திரிவார்களோ (இல்லை) (ஆதலால்) ஊரிலுள்ளோர் அறியத் தம்மோடு நட்புப் பூண்டவர்களுக்கு உணவுகொடுத்தல் கடமையல்லவா?",
            "meaning": "நட்டார் குணமிலாராயினும் சான்றோர் அவர்க்கு நன்மையே செய்வர்."
        },
        {
            "number": 86,
            "category": "சான்றோர் செய்கை",
            "poem": "தெற்றப் பகைவர் இடர்பாடு கண்டக்கால், \nமற்றும் கண்ணோடுவர், மேன்மக்கள்; - தெற்ற \nநவைக்கப்படும் தன்மைத்துஆயினும், சான்றோர் \nஅவைப்படின், சாவாது பாம்பு. . . . .[086]",
            "explanation": "பாம்பானது தெளிவாகத் துயர்செய்யப்படும் தன்மையது ஆயினும் அறிவுடையோர் கூட்டத்திற் சென்றால் இறவாது; (அதுபோல) உயர்குடிப் பிறந்தோர் தெளிவாக அறியப்பட்ட பகைவர்கள் அடையும் துன்பத்தினைக் கண்டால் தமக்குப் பல பிழைகளைச் செய்தவராயிருப்பினும் மீண்டும் அவரிடத்தில் கண்ணோட்டம் செலுத்துவர்.",
            "meaning": "சான்றோர் துன்பப்படுபவர் தம் பகைவராயினும் அத்துன்பத்தை நீக்க முயலுவர்."
        },
        {
            "number": 87,
            "category": "சான்றோர் செய்கை",
            "poem": "'இறப்ப எமக்கு ஈது இழிவரவு!' எண்ணார், \nபிறப்பின் சிறியாரைச் சென்று, பிறப்பினால் \nசாலவும் மிக்கவர் சார்ந்து அடைந்து வாழ்பவே \nதால அடைக்கலமே போன்று. . . . .[087]",
            "explanation": "குடிப்பிறப்பினால் மிகவும் உயர்ந்தவர்கள் போய் குடிப்பிறப்பினால் இழிந்தவர்களைச் சார்பாகப் பெற்று எமக்கு இங்ஙனம் வாழ்தல் மிகவும் இழிவைத்தரும் என்று நினையாராய் ஒருவரிடம் வைக்கப்பெற்ற நிலமாகிய அடைக்கலப் பொருளைப்போல் பெருமையின்றி வாழ்வார்கள்.",
            "meaning": "உயர்குடிப் பிறந்தோர் சில காரணங்களை முன்னிட்டு : இழிந்த குடியில் பிறந்தாரது சார்பு பெற்று ஒளியின்றி வாழ்வார்கள்."
        },
        {
            "number": 88,
            "category": "சான்றோர் செய்கை",
            "poem": "பெரிய குடிப் பிறந்தாரும் தமக்குச் \nசிறியார் இனமாய் ஒழுகுதல் - எறி இலை \nவேலொடு நேர் ஒக்கும் கண்ணாய்! - அஃது அன்றோ, \nபூவொடு நார் இயைக்குமாறு. . . . .[088]",
            "explanation": "ஒளி வீசுகின்ற இலைவடிவாகச் செய்யப்பட்ட வேலொடு நேராக ஒத்த கண்ணையுடையாய்! உயர்ந்த குடியிற் பிறந்தவர்களும் கீழ்மக்களைத் தமக்கு இனமாகக் கொண்டொழுகுதல் அச்செய்கை பூவோடு நாரைச் சேர்க்கும் நெறியல்லவா?",
            "meaning": "பெரியார் சிறியாரோடு ஒழுகுதல் பூமாலையைப் போல் அழகினைத் தருவதாம்."
        },
        {
            "number": 89,
            "category": "சான்றோர் செய்கை",
            "poem": "சிறியவர் எய்திய செல்வத்தின், நாண \nபெரியவர் நல்குரவு நன்றே, தெரியின்; \nமது மயங்கு பூங் கோதை மாணிழாய்! - மோரின் \nமுது நெய் தீது ஆகலோ இல். . . . .[089]",
            "explanation": "தேன் மிகுந்த அழகிய மாலையையும் மாட்சிமைப்பட்ட கலன்களையுமுடையாய்! ஆராய்ந்தால் புதிய மோரினைவிடப் பழைய நெய் தீது ஆவதில்லை. (நன்மையே பயக்கும்) அறிவிற் சிறியார் பெற்ற செல்வத்தைவிட அறிவுடையோர் எய்திய வறுமை மாட்சிமைப்பட நல்லதே யாகும்.",
            "meaning": "அறிவிலார் பெற்ற செல்வத்தைவிட அறிவுடையோர் பெற்ற வறுமையேமிகச் சிறந்தது."
        },
        {
            "number": 90,
            "category": "கீழ்மக்கள் இயல்பு",
            "poem": "மிக்குப் பெருகி, மிகு புனல் பாய்ந்தாலும், \nஉப்பு ஒழிதல் செல்லா ஒலி கடல்போல், மிக்க \nஇன நலம் நன்கு உடைய ஆயினும், என்றும், \nமன நல ஆகாவாம் கீழ். . . . .[090]",
            "explanation": "மிகப் பெருகி நன்மை மிகுதலான நன்னீர் கடலில் வீழ்ந்தாலும் தன்னிடத்துள்ள உவர்ப்பு நீங்காத ஆரவாரிக்கும் கடலைப்போல் கீழ்மக்கள் மிகவும் நல்லோரினத்தோடு சேர்ந்து வாழும் நன்மையை நன்றாகப் பெற்றிருந்தாலும் எப்பொழுதும் மனத்தின்கண் தூய்மை பெறுதல் இலர்.",
            "meaning": "கீழ்மக்கள் பெரியார்இணக்கம் பெற்றிருப்பினும் மனச்செம்மை அடையார்."
        },
        {
            "number": 91,
            "category": "கீழ்மக்கள் இயல்பு",
            "poem": "'தக்காரோடு ஒன்றி, தமராய் ஒழுகினார்; \nமிக்காரால்' என்று, சிறியாரைத் தாம் தேறார்; \nகொக்கு ஆர் வள வயல் ஊர! - தினல் ஆமோ, \nஅக்காரம் சேர்ந்த மணல். . . . .[091]",
            "explanation": "மீன் உண்ணும் கொக்குகள் நிறைந்திருக்கின்ற நீர்வளம் பெற்ற வயல்களை உடைய மருதநிலத் தலைவனே! சர்க்கரையோடு கலந்திருக்கின்ற மணலை சர்க்கரையென்று கருதி உண்ணலாமோ; (அதுபோல்) தகுதி உடையாரோடு பொருந்தி அவர் உறவினரைப்போல் நெருங்கி ஒழுகினார் (ஆதலால்) குணத்தினால் மிக்கவர் என்று அறிவிற் சிறியாரை பெரியோர்கள் தெரிந்து நட்புக் கொள்ளார்.",
            "meaning": "சிறியார் பெரியாரோடு இணங்கியிருப்பினும் அவரோ டிணங்கார் அறிவுடையோர்."
        },
        {
            "number": 92,
            "category": "கீழ்மக்கள் இயல்பு",
            "poem": "தம் தொழில் ஆற்றும் தகைமையார் செய்வன, \nவெந் தொழிலர் ஆய வெகுளிகட்குக் கூடுமோ? \nமைந்து இறைகொண்ட மலை மார்ப! - ஆகுமோ, \nநந்து உழுத எல்லாம் கணக்கு. . . . .[092]",
            "explanation": "வலிமை தங்கிய மலைபோன்ற மார்பையுடையாய்! நத்தையாற் கீறப்பட்டன யாவும் எழுத்து ஆகுமோ? (ஆகா) (அதுபோல) தம்முடைய தொழில் திறமையுற நடாத்தும் தன்மையுடையார் செய்கின்ற செயல்கள் கொடுஞ்செயலை உடையாராகிய சினமுடையவர்களுக்குச் செய்தல் இயலுமோ? (இயலாது).",
            "meaning": "மேன்மக்கள் செய்யும் காரியங்கள் கீழ்மக்களுக்குச் செய்ய இயலா."
        },
        {
            "number": 93,
            "category": "கீழ்மக்கள் இயல்பு",
            "poem": "பூத்தாலும் காயா மரம் உள; மூத்தாலும் \nநன்கு அறியார் தாமும் நனி உளர்; பாத்தி \nவிதைத்தாலும் நாறாத வித்து உள; பேதைக்கு \nஉரைத்தாலும் தோன்றாது உணர்வு. . . . .[093]",
            "explanation": "பூத்தவிடத்தும் காய்க்கப்பெறாத பாதிரி முதலாகிய மரங்கள் உள்ளன வயது முதிர்ந்தாலும் நல்ல நூல்களை அறியாதவர்கள் தாம் மிகுதியும் உளர் எருவிட்டு வரம்பு கட்டப்பட்ட பாத்தியில் விதையினை விதைத்தாலும் முளைக்காத விதைகளும் உள. (அவைபோல) அறிவில்லாதவனுக்கு அறிவுரைகளை உரைப்பினும் உண்மை உணர்வு அவனுக்குத் தோன்றாது.",
            "meaning": "பேதைக்கு அறிவு ஊட்டுதல் இயலாது."
        },
        {
            "number": 94,
            "category": "கீழ்மக்கள் இயல்பு",
            "poem": "ஓர்த்த கருத்தும் உணர்வும் உணராத \nமூர்க்கர்க்கு உறுதி மொழியற்க! - மூர்க்கன் தான் \nகொண்டதே கொண்டு, விடான் ஆகும்; - ஆகாதே, \nஉண்டது நீலம் பிறிது. . . . .[094]",
            "explanation": "ஆராய்ந்துவைத்த கருத்தும் உண்மையை அறியும் அறிவும் அறியாத மூர்க்கர்களுக்கு ஒரு பொருளையும் சொல்லாதொழிக. நீலம் உண்டது பிறிது ஆகாது - நீல நிறத்தை உண்டபொருள் வேறொரு நிறத்தைக் காட்டுதல் முடியாது. (அதுபோல) மூர்க்கன் தான் மேற்கொண்டதனையே மனத்தின்கண் கொண்டு விடான்.",
            "meaning": "மூர்க்கர்கள் பிறர் கூறுவனவற்றைக் கேட்டுத்திருந்தார்."
        },
        {
            "number": 95,
            "category": "கீழ்மக்கள் இயல்பு",
            "poem": "தெற்ற ஒருவரைத் தீது உரை கண்டக்கால், \nஇற்றே அவரைத் தெளியற்க - மற்றவர் \nயாவரே ஆயினும், நன்கு ஒழுகார்; - கைக்குமே, \nதேவரே தின்னினும் வேம்பு. . . . .[095]",
            "explanation": "தெளிவாக நண்பு பூண்ட ஒருவரை ஒருவர் பொல்லாங்குரைக்கும் உரையைக் கேட்டால் நம்மையும் இப்பெற்றியே உரைப்பார் என்று கருதி அவரை நம்பாதொழிக உண்பவர்கள் தேவர்களேயானாலும் வேம்பு கசக்குந் தன்மையது. (அதுபோல) நட்புப் பூண்பவர்கள் மிகவும் சிறந்தவர்களாயினும் அவர்களோடு நன்றாக ஒழுகுதல் இலர்.",
            "meaning": "தீயவரை நட்பாகக்கொண்டு ஒழுகுதல் கூடாது."
        },
        {
            "number": 96,
            "category": "கீழ்மக்கள் இயல்பு",
            "poem": "காடு உறை வாழ்க்கைக் கரு வினை மாக்களை \nநாடு உறைய நல்கினும், நன்கு ஒழுகார்; - நாள்தொறும் \nகையுளதாகிவிடினும், குறும்பூழ்க்குச் \nசெய் உளது ஆகும், மனம். . . . .[096]",
            "explanation": "தினந்தோறும் கையின்கண் இருந்து வளர்ந்தாலும் காடைக்கு மனம் காட்டில் வசிப்பதிலேயே பொருந்தியிருக்கும். (அதுபோல) காட்டின்கண் வசிக்கும் வாழ்க்கையால் கொடிய தொழில்களைச் செய்கின்ற விலங்கொப்பாரை நாட்டின்கண்ணே தங்கவிடினும் நன்னெறியில் ஒழுகார்.",
            "meaning": "கீழ்மக்கள் என்ன செய்யினும் திருந்தப்பெறார்."
        },
        {
            "number": 97,
            "category": "கீழ்மக்கள் இயல்பு",
            "poem": "கருந் தொழிலர் ஆய கடையாயார் தம்மேல் \nபெரும் பழி ஏறுவ பேணார்; - இரும் புன்னை \nபுன் புலால் தீர்க்கும் துறைவ! - மற்று அஞ்சாதே, \nதின்பது அழுவதன் கண். . . . .[097]",
            "explanation": "பெரிய புன்னையது பூக்கள் புல்லிய புலால் நாற்றத்தைப் போக்கும் கடற்றுறையை உடையவனே! உண்ண விரும்புவது உண்ணப்படும் பொருளின் துன்பத்தைக் கண்டு அஞ்சுவதில்லை (அதுபோல) கொடிய தொழில்களைப் புரிவோராகிய கீழ்மக்கள் தம்மீது மிக்கபழிசேறலைப் பொருட்படுத்தார்.",
            "meaning": "கீழ்மக்கள் பழிக்கு அஞ்சார்."
        },
        {
            "number": 98,
            "category": "கீழ்மக்கள் இயல்பு",
            "poem": "மிக்க பழி பெரிதும் செய்தக்கால், மீட்டு அதற்குத் \nதக்கது அறியார், தலைசிறத்தல், - எக்கர் \nஅடும்பு அலரும் சேர்ப்ப! - அகலுள் நீராலே \nதுடும்பல் எறிந்து விடல். . . . .[098]",
            "explanation": "மணல் மேடுகளில் அடும்பின் பூக்கள் மலரும் கடல் நாடனே!' மிகுதியான பழிச்செயல்களை மிகவும் செய்தால் அது தீர்த்தற்குத் தக்கதனை அறியாராய் மீண்டும் பழிக்குரிய அச்செயல்களிலே சிறந்து விளங்குதல் ஊரினரால் அழிக்கப்பட்ட நீரில் ததும்புமாறு நீரை வாரி எறிந்து அதனால் மூழ்கிவிடுதலை ஒக்கும்.",
            "meaning": "செய்த பழியை நீக்க அறியாது பின்னும் அது செய்தல் ஊர்வாரி நீரிலேபடிந்ததை ஒக்கும். \nபழியொடுபட்ட வாழ்வு பயனற்ற வாழ்வு. 'அகலுள் நீராலே துடும்பல் எறிந்து விடல்' என்பது பழமொழி."
        },
        {
            "number": 99,
            "category": "கீழ்மக்கள் இயல்பு",
            "poem": "மாணாப் பகைவரை மாறு ஒறுக்கல்லாதார் \nபேணாது உரைக்கும் உரை கேட்டு உவந்ததுபோல், \nஊண் ஆர்ந்து, உதவுவது ஒன்று இல் எனினும், கள்ளினைக் \nகாணாக் களிக்கும், களி. . . . .[099]",
            "explanation": "மாட்சிமையில்லாத பகைவர்களை எதிர்த்து நின்று தண்டிக்க முடியாதவர்கள் தம் பகைவரைப் பொருட்படுத்தாது பிறர் இகழ்ந்து கூறும் சொற்களைக் கேட்டு மகிழ்ந்தவர்களைப் போன்று உணவாக உண்டு அதனால் அடையும் பயன் ஒரு சிறிதும் இல்லை யெனினும் கள்ளினைக்கண்ட அளவில் மகிழும் கீழ்மகன்.",
            "meaning": "கீழ்மகன் கள்ளினைக் கண்ட அளவிலேயே மகிழ்வு எய்துவான்."
        },
        {
            "number": 100,
            "category": "கீழ்மக்கள் இயல்பு",
            "poem": "உழந்ததூஉம் பேணாது, ஒறுத்தமை கண்டும், \nவிழைந்தார்போல் தீயவை பின்னரும் செய்தல், \nதழங்கண் முழவு இயம்பும் தண் கடல் சேர்ப்ப! \nமுழம் குறைப்பச் சாண் நீளூமாறு. . . . .[100]",
            "explanation": "ஒலிக்கின்ற கண்ணை உடைய முழவுபோல் ஆரவாரிக்கும் குளிர்ந்த கடல் நாடனே! தம்மொடு வருந்திப் போந்த நட்பினையும் பாராது தண்டித்தமையை அறிந்திருந்தும் அவரிடத்து விருப்பமுடையார் போன்று தீய செயல்களைப் பின்பும் செய்தொழுகுதல் சாண் நீளமுள்ள தொன்றனைக் குறைக்க அது முழம் நீளமாக நீளுவது போலும்.",
            "meaning": "தீயவர்களைத் தண்டித்தாலும் பின்னரும் தீமையேசெய்ய முற்படுவர்."
        },
        {
            "number": 101,
            "category": "கீழ்மக்கள் இயல்பு",
            "poem": "அல்லவை செய்ப, அலப்பின்; அல்வாக்கால், \nசெல்வது அறிகிலர் ஆகிச் சிதைந்து எழுவர்; \nகல்லாக் கயவர் இயல்போல்; - நரியிற்கு ஊண் \nநல் யாண்டும் தீ யாண்டும் இல். . . . .[101]",
            "explanation": "(கீழ்மக்கள் வறுமையுற்ற இடத்து அது காரணமாகத் தீமையைச் செய்துண்பார்கள் செல்வம் உற்ற இடத்து செல்லும் நன்னெறியை அறியாதவர்களாகி அறத்தைக் கெடுத்து ஒழுகுவார் கல்லாத கீழ் மக்களுக்கு நன்மை என்பதில்லாததுபோல நரியினுக்கு உணவு பெறுகின்ற நல்லகாலமும் பெறாத பஞ்ச காலமும் இல்லை.",
            "meaning": "கல்வியறிவில்லாத கயவர்கள் எக்காலமும் தீமையையே புரிந்தொழுகுவார்கள்."
        },
        {
            "number": 102,
            "category": "கீழ்மக்கள் இயல்பு",
            "poem": "கூர் அறிவினார் வாய்க் குணமுடைச் சொல் கொள்ளாது, \nகார் அறிவு கந்தா, கடியன செய்வாரைப் \nபேர் அறியார் ஆயின பேதைகள் யார் உளரோ? \nஊர் அறியா மூரியோ இல். . . . .[102]",
            "explanation": "ஊரில் வாழ்பவர்களால் அறியப்படாத பொலி காளை இல்லை (அதுபோல) உண்மை ஞானம் உடையார் வாயால் சொல்லும் நற்குணம் உடைய சொற்களை மனத்துட் கொள்ளாது. கார் அறிவு கந்து ஆ(க) - அஞ்ஞானத்தைப் பற்றுக்கோடாகக் கொண்டு தீய செயல்களைச் செய்தொழுகுவோரை அவரது பேரினை அறியாதவர்களாகிய அறிவிலிகள் யாவர் உலகத்துளர். (இல்லை.)",
            "meaning": "கயவர் எல்லோராலும் அறியப்படுவர்."
        },
        {
            "number": 103,
            "category": "கீழ்மக்கள் இயல்பு",
            "poem": "நிரந்து வழி வந்த நீசருள் எல்லாம் \nபரந்து ஒருவர் நாடுங்கால், பண்புடையார் தோன்றார்; \nமரம் பயில் சோலை மலை நாட! - என்றும் \nகுரங்கினுள் நன் முகத்த இல். . . . .[103]",
            "explanation": "மரங்கள் மிக்குச் செறிந்த சோலைகள் சூழ்ந்த மலைநாட்டிற்கு உரியவனே குரங்கினங்களுள் நல்ல முகத்தை உடையவை இல்லை; (அதுபோல) நிரந்து வழிவந்த - பெருகி வழிவழியாகவந்த தீயகுணமுடையாரெல்லாருள்ளும் பெருக ஆராய்ந்து ஒருவரைத் தேறும்பொழுது நல்ல குணமுடையார் காணப்படார்.",
            "meaning": "கீழ்மக்களுள் நல்லோர் காணப்படார்."
        },
        {
            "number": 104,
            "category": "கீழ்மக்கள் இயல்பு",
            "poem": "ஊழாயினாயிரைக் களைந்திட்டு, உதவாத \nகீழாயினாரைப் பெருக்குதல், - யாழ் போலும் \nதீம் சொல் மழலையாய்! - தேன் ஆர் பலாக் குறைத்து, \nகாஞ்சிரை நட்டு விடல். . . . .[104]",
            "explanation": "யாழிசையைப் போன்ற இனிமையான மழலைச் சொல்லை உடையாய்! முறைப்படியே தமக்கு நன்மை செய்வாரை நீக்கிவிட்டு பயன்படாத கீழ்மக்களைத் தம்மோடு மிகுதியும் சேர்த்தல் தேன் நிறைந்த பலாமரத்தை வெட்டி அவ்விடத்தில் எட்டி மரத்தை வைத்து நீர் முதலியன கொண்டு வளர்த்து விடுதலோடொக்கும்.",
            "meaning": "கீழ்மக்களைத் தம்மோடு சேர்த்துக் கொள்ளுதல் துன்பத்திற் கேதுவாம்."
        },
        {
            "number": 105,
            "category": "கீழ்மக்கள் இயல்பு",
            "poem": "பெரியார்க்குச் செய்யும் சிறப்பினைப் பேணிச் \nசிறியார்க்குச் செய்து விடுதல், - பொறி வண்டு \nபூ மேல் இசை முரலும் ஊர்! - அது அன்றோ, \nநாய்மேல் தவிசு இடும் ஆறு. . . . .[105]",
            "explanation": "பொறிவண்டு பூமேல் இசை முரலும் ஊர புள்ளிகளையுடைய வண்டுகள் பூக்களின்மீது இருந்து இசை பாடும் மருதநிலத் தலைவனே! அறிவிற் பெரியார்க்குச் செய்யும் சிறப்பினை விரும்பி அறிவிற் சிறியார்க்குச் செய்தல் அச்செயலன்றோ யானைமேல் இடவேண்டிய கல்லணையை இழிந்த நாயின்மீது இட்டதை ஒக்கும்.",
            "meaning": "பெரியோர்க்குச் செய்யும் சிறப்பினைச் சிறியோர்க்குச் செய்தலாகாது."
        },
        {
            "number": 106,
            "category": "கீழ்மக்கள் இயல்பு",
            "poem": "பேதுறவு தீரப் பெருக்கத் தலையளித்து, \nஆசறு செய்யாராய், ஆற்றப் பெருகினும், \nமாசு அற மாண்ட மனம் உடையர் ஆகாத \nகூதறைகள் ஆகார், குடி. . . . .[106]",
            "explanation": "துன்பம் நீங்குமாறு மிகவும் அன்பு செய்து குற்றம் அற்றவைகளைச் செய்யாதவராய் செல்வத்தால் மிகப்பெருகி வாழ்ந்தாலும்; மாசு அற மாண்ட மனம் உடையர் ஆகாத கூதறைகள் - குற்றம் அற மாட்சிமைப்பட்ட மனமுடையராகாத கூளங்கள் நற்குடியிற் பிறந்தவராகார்.",
            "meaning": "கீழ்மக்கள் செல்வம் பெறினும் மனத்தூய்மையிலராகலின் உயர்குடியிற் பிறந்தாரை ஒவ்வார்."
        },
        {
            "number": 107,
            "category": "கீழ்மக்கள் செய்கை",
            "poem": "நெறியால் உணராது நீர்மையும் இன்றி, \nசிறியார், 'எளியரால்!' என்று, - பெரியாரைத் \nதங்கள் நேர் வைத்து, தகவு அல்ல கூறுதல் \nதிங்களை நாய் குரைத்தற்று. . . . .[107]",
            "explanation": "அறிவிலார் அறிவுடையோர்களை நெறியால் உணராது தகுதியும் இன்றி தாழ்மையானவர் என்று நினைத்து தங்களுக்கு முன்பு அவர்களை இருக்கச் செய்து தகுதியல்லாத வார்த்தைகளைச் சொல்லுதல் மதியை நாய் குரைத்தாற் போலும்.",
            "meaning": "சிறியோர்கள் பெரியோர்களைப் பார்த்து அடாதன கூறுதல் சந்திரனை நாய் குரைத்தாற் போலும்."
        },
        {
            "number": 108,
            "category": "கீழ்மக்கள் செய்கை",
            "poem": "'மறுமை ஒன்று உண்டோ ? மனப்பட்ட எல்லாம் \nபெறுமாறு செய்ம்மின்' என்பாரே - நறு நெய்யுள் \nகட்டி அடையைக் களைவித்து, கண் சொரீஇ, \nஇட்டிகை தீற்று பவர். . . . .[108]",
            "explanation": "மறுமை என்பது ஒன்று உளதோ? மனம் விரும்பியவற்றையெல்லாம் அடையும் தன்மையைச் செய்யுங்கள் என் றுபதேசிப்பவர் நல்ல நெய்யுள் தோய்க்கப் பெற்றுப் பாகு கலந்த அடையை உண்ணாமல் நீக்கி கண்களை மூடிச் நெங்கல்லை உண்ணச் செய்பவரோடு ஒப்பர்.",
            "meaning": "அறிவில்லார் நன்னெறி யிருக்கவும் தீநெறியைப் போதிப்பார்கள்."
        },
        {
            "number": 109,
            "category": "கீழ்மக்கள் செய்கை",
            "poem": "கண் இல் கயவர் கருத்து உணர்ந்து, கைம்மிக \nநண்ணி, அவர்க்கு நலனுடைய செய்பவேல், \nஎண்ணி இடர் வரும் என்னார், புலி முகத்து \nஉண்ணி பறித்துவிடல். . . . .[109]",
            "explanation": "கண்ணோட்டம் இல்லாத கீழ்மக்களது எண்ணத்தை அறிந்து செயல் மிக அவரையடைந்து அவர்க்கு வேண்டிய நன்மைகளைச் செய்வாராயின் துன்பம் வரும் என்பதை ஆராயாதவராகி இரக்கத்தால் புலியினது முகத்தின்கண் உள்ள உண்ணியை எடுத்து விடுதலோ டொக்கும்.",
            "meaning": "தீயவர்களுக்கு நன்மை செய்தல் தனக்குக் கேடு தேடிக்கொள்ளுதலாக முடியும்."
        },
        {
            "number": 110,
            "category": "கீழ்மக்கள் செய்கை",
            "poem": "திருந்தாய் நீ, ஆர்வத்தை! தீமை உடையார், \n'வருந்தினார்' என்றே வயப்படுவது உண்டோ? \nஅரிந்து அரிகால் பெய்து அமையக் கூட்டியக் கண்ணும், \nபொருந்தா மண், ஆகா, சுவர். . . . .[110]",
            "explanation": "அரிதாளை அரிந்து செப்பம் செய்து பொருந்துமாறு தலைக் கூட்டிய விடத்தும் அவர் எடுக்கும் பொழுதே பொருந்தாத மண் பின்னர்ப் பொருந்திச் சுவராக ஆதல் இல்லை (ஆதலால்) நம் பொருட்டு இவர் வருத்தமுற்றார் என்பதற்காக வசமாகப் பொருந்துதல் உண்டோ (இல்லை) நெஞ்சே அவர்மேல் பூண்ட அன்பினை விட்டுத் திருந்துவாயாக.",
            "meaning": "கீழ்மக்களுக்கு நன்மை செய்யினும் அதைஉட்கொண்டு செய்தார் விருப்பம்போல் நடவார்."
        },
        {
            "number": 111,
            "category": "கீழ்மக்கள் செய்கை",
            "poem": "குலத்துச் சிறயார், கலாம் தணிப்பான் புக்கு \nவிலக்குவார் மேலும், எழுதல் - நிலத்து \nநிலை அழுங்க வேண்டிப் புடைத்தக்கால், வெண் மாத் \nதலை கீழாக் காதிவிடல். . . . .[111]",
            "explanation": "குலத்தினால் சிறியவர்கள் (பிறரிடம் கொண்ட) பகைமையை நீக்கும்பொருட்டு இடைப்புகுந்து விலக்குவாரிடத்தும் சினந்து எழுதல் அவ்விடத்தில் நிற்கின்ற நிலை நீங்கும் பொருட்டு (சாட்டையால்) அடித்தவிடத்து வெள்ளிய குதிரையானது சவாரி செய்யத் தெரியாதவனைத் தலைகீழாகத் தள்ளித் துன்புறுத்துவதோ டொக்கும்.",
            "meaning": "கீழ்மக்கள் தமக்கு நன்மை செய்வோரிடத்திலும் வெகுண்டு எழுவார்கள்."
        },
        {
            "number": 112,
            "category": "கீழ்மக்கள் செய்கை",
            "poem": "சொல் எதிர்ந்து, தம்மை வழிபட்டு ஒழுகலராய், \nகல் எறிந்தாற் போலக் கலாம் தலைக்கொள்வாரை \nஇல் இருந்து, ஆற்ற முனிவித்தல், - உள் இருந்து, \nஅச்சாணி தாம் கழிக்குமாறு. . . . .[112]",
            "explanation": "தாங்கூறும் அறிவுரைகளை யேற்றுக்கொண்டு தம்மை வழிபாடு செய்து ஒழுகாதவராய் கற்களை வீசினாற்போன்ற தீய சொற்களைச் சொல்லிப் பகைமையை மேற்கொள்வாரை அவர் வீட்டினுள்ளேயிருந்து மிகவும் அவரை முனிவித்தல் தேரின் உள்ளே இருந்து அச்சின் கண்சொருகும் ஆணியைத் தாமே நீக்கிவிடுவது போலாம்.",
            "meaning": "கீழ்மக்களது அருகில் இருந்து அவருக்குச் சின மூட்டுதல் தனக்குத் தீங்கினை விளைவித்துக் கொள்வதாக முடியும்."
        },
        {
            "number": 113,
            "category": "கீழ்மக்கள் செய்கை",
            "poem": "நாணார், பரியார், நயன் இல செய்து ஒழுகும் \nபேணா அறிவு இலா மாக்களைப் பேணி, \nஒழுக்கி, அவரோடு உடனுறைசெய்தல் \nபுழுப் பெய்து புண் பொதியுமாறு. . . . .[113]",
            "explanation": "நன்மையில்லாத செயல்களைச் செய்து ஒழுகுகின்ற யாவரானும் விரும்பப்படாத அறிவு இல்லாத விலங்கு ஒப்பாரை விரும்பிநடத்தி அவருடன் கூடி வாழ்தலைச் செய்தல் புழுவினை உள்ளே இட்டுப் புண்ணை மூடிவைத்ததோடு ஒக்கும்.",
            "meaning": "தீயாரோடு உடனுறையின் தீமையே விளையும்."
        },
        {
            "number": 114,
            "category": "கீழ்மக்கள் செய்கை",
            "poem": "பொல்லாத சொல்லி, மறைந்து ஒழுகும் பேதைகள் \nசொல்லாலே தன்னைத் துயர்ப்படுக்கும்; - நல்லாய்! \nமணலுள் முழுகி மறைந்து கிடக்கும் \nநுணலும் தன் வாயால் கெடும். . . . .[114]",
            "explanation": "நற்குணமுடையாய்! மணலுள் பதிந்து மறைந்திருக்கும் தவளையும் தன்குரலைக் காட்டுதலால் தன் வாயாலேயே தன்னைத் தின்பார்க்கு அகப்பட்டு இறந்தொழியும் தீயனவற்றைக்கூறி ஒளித்து நிற்கும் அறிவிலான் தான்கூறும் சொற்களாலேயே தன்னைத் துன்பத்தின்கண் அகப்படுத்திக் கொள்வான்.",
            "meaning": "அறிவிலான் தன் வாயாலேயே தனக்குத் தீங்கு தேடிக்கொள்வான்."
        },
        {
            "number": 115,
            "category": "கீழ்மக்கள் செய்கை",
            "poem": "தாக்குற்ற போழ்தில் தமரேபோல் நன்கு உரைத்து, \nபோக்குற்ற போழ்தில் புறன் அழீஇ, மேன்மைக்கண் \nநோக்கு அற்றவரைப் பழித்தல் என்? என்னானும், \nமூக்கு அற்றதற்கு இல், பழி. . . . .[115]",
            "explanation": "எப்படி ஆயினும் மூக்கு அறுபட்டதற்குப் பழிப்பு இல்லை (அதுபோல) ஒருவரைத் தலைப்பட்ட பொழுது தம் உறவினரைப்போல் அன்புடன் நன்றாகப் புகழ்ந்துரைத்து அவர் நீங்கிய இடத்து புறம் பேசுபவர்களைப் பற்றி அழித்துப் பேசுபவரால் மேன்மைக் குணத்தின்கண் கருத்து இல்லாதவர்களை இகழ்ந்துரைத்தல் ஏன்?",
            "meaning": "புறங்கூறுவார் என்றும் திருந்தார்."
        },
        {
            "number": 116,
            "category": "கீழ்மக்கள் செய்கை",
            "poem": "கோவாத சொல்லும் குணன் இலா மாக்களை \nநாவாய் அடக்கல் அரிது ஆகும்; - நாவாய் \nகளிக்கள்போல் தூங்கும் கடல் சேர்ப்ப! - வாங்கி \nவளி தோட்கு இடுவாரோ இல். . . . .[116]",
            "explanation": "மரக்கலங்கள் கள்ளுண்டு ஆடும் களியர்போல ஆடுகின்ற கடல் நாடனே! காற்றினை ஒரு கொள்கலத்துள் வாங்கி தோள்களுக்கு இடவல்லார் உளரோ? இல்லை. (அதுபோல) பொருத்தமில்லாதவைகளைக் கூறும் நற்குணங்கள் ஒரு சிறிதும் இல்லாத விலங்கொப்பாரை நாவினிடத்து அடக்குதல் இல்லையாம்.",
            "meaning": "கீழ்மக்களின் நாவினை அடக்குதல் முடியாது."
        },
        {
            "number": 117,
            "category": "கீழ்மக்கள் செய்கை",
            "poem": "தெரியாதார் சொல்லும் திறன் இன்மை தீதாப் \nபரியார், பயன் இன்மை செய்து, பெரியார் சொல் \nகொள்ளாது, தாம் தம்மைக் காவாதவர், - பிறரைக் \nகள்ளராச் செய்குறு வார். . . . .[117]",
            "explanation": "(நன்மை தீமை) அறியாதார் கூறும் திறப்பாடில்லாச் செயல்களை தீதாக நினைத்து நீக்கார் அவர் கூறிய பயனற்ற செயல்களைச் செய்து அறிவிற் பெரியோர் கூறும் அறிவுரையை மனதுட்கொள்ளாது குற்றங்களினின்றும் தம்மைத்தாமே காத்துக்கொள்ள இயலாதவர்கள் தாம் செய்த குற்றத்தைக் கூறுகின்றவர்களை குற்றம் உடையவர்களாகச் செய்வார்கள்.",
            "meaning": "கீழ்மக்கள் தமது குற்றத்தை எடுத்துக் காட்டுபவர்களைக் குற்றவாளியாகச் செய்வார்கள்."
        },
        {
            "number": 118,
            "category": "கீழ்மக்கள் செய்கை",
            "poem": "செய்த கொடுமை உடையான், அதன் பயம் \nஎய்த உரையான், இடரினால்; - எய்தி \nமரிசாதியாய் இருந்த மன்று அஞ்சுவாற்குப் \nபரிகாரம் யாதொன்றும் இல். . . . .[118]",
            "explanation": "நீதிமான்கள் பலரும் திரண்டு இருந்த அவையினைக் கண்டு அஞ்சி உண்மையைக் கூறுகின்றவர்களுக்குச் செய்கின்றது யாதொன்றுமில்லை யாதலால் செய்த தீமையை உடையவன் பிறர் கேட்டவிடத்துக் கூறினால் வரும்அச்சம் தன்னை வந்தடைய அத்துன்பத்தால் கூறுவானல்லன்.",
            "meaning": "கீழ்மக்கள் உண்டாகும் துன்பத்திற் கஞ்சி நியாயசபையிலன்றி உண்மையைக் கூறமாட்டார்கள்."
        },
        {
            "number": 119,
            "category": "கீழ்மக்கள் செய்கை",
            "poem": "முதுமக்கள் அன்றி, முனி தக்கார் ஆய \nபொதுமக்கள் பொல்லா ஒழுக்கம் அது - மன்னும் \nகுன்றத்து வீழும் கொடி அருவி நல் நாட! \nமன்றத்து மையல் சேர்ந்தற்று. . . . .[119]",
            "explanation": "நிலைபெற்ற மலையினின்றும் இழியும் கொடிபோன்ற அருவியை உடைய நல்ல மலைநாடனே! அறிவால் நிரம்பிய மக்களாய் இல்லையாதலோடு வெறுக்கத்தக்கவர்களாகிய சிறப்பில்லாத மக்கள் தீய ஒழுக்கத்தைப் பூண்டிருத்தல் ஆகிய அது நான்கு வீதிகள் சேரும் சதுக்கத்திலே பித்து ஏறியவன் இருந்ததை ஒக்கும்.",
            "meaning": "கீழ்மக்களது தீய ஒழுக்கம் மிகவும் அஞ்சத்தக்கது."
        },
        {
            "number": 120,
            "category": "கீழ்மக்கள் செய்கை",
            "poem": "தருக்கி ஒழுகித் தகவு அல்ல செய்தும், \nபெருக்க மதித்தபின் பேணாத செய்தும், \nகரப்புடை உள்ளம் கனற்று பவரே \nசெருப்பிடைப் பட்ட பரல். . . . .[120]",
            "explanation": "(பிறர் தன்னை மதியாத இடத்து) தன்னைத்தானே மதித்து ஒழுகித் தகுதியல்லாத செயல்களைச் செய்தும் பிறர் தன்னை மிகுதியும் மதித்த இடத்து அவர் விரும்பத் தகாதனவற்றைச் செய்தும் மறைந்த எண்ணங் கொண்டு பிறரை வருத்துபவர் செருப்பின்கண் பொருந்தி இருக்கும் பருக்கைக் கல்லை ஒப்பர்.",
            "meaning": "கரந்த உள்ளமுடைய கீழ்மக்கள் பெரியோர் செய்யும் செயல்களுக்கு இடையூறாக நிற்பர்."
        },
        {
            "number": 121,
            "category": "கீழ்மக்கள் செய்கை",
            "poem": "உறு மக்கள் ஆக ஒருவனை நாட்டி, \nபெறு மாற்றம் இன்றி, பெயர்த்தே ஒழிதல் \nசிறுமைக்கு அமைந்தது ஓர் செய்கை; - அதுவே, \nகுறுமக்கள் காவு நடல். . . . .[121]",
            "explanation": "வேலைக்குத் தகுதியானவராக ஒருவரை வேலையில் இருக்கச்செய்து அவர் செய்த குற்றம் உண்டு என்னும் சொல் இன்றியே அவரை வேலையினின்றும் தவிர்த் தொழிதல் கீழ்மக்களுக்குப் பொருந்திய செயலாம். அச்செயல் பிள்ளைகள் சோலைவைத்து வளர்ப்பதை ஒக்கும்.",
            "meaning": "கீழ்மக்கள் தொடங்கிய செயல் முடிவுபெறாது."
        },
        {
            "number": 122,
            "category": "கீழ்மக்கள் செய்கை",
            "poem": "உரை சான்ற சான்றோர் ஒடுங்கி உறைய, \nநிரை உளர் அல்லார் நிமிர்ந்து பெருகல், \nவரை தாழ் இலங்கு அருவி வெற்ப! அதுவே, \nசுரை ஆழ, அம்மி மிதப்பு. . . . .[122]",
            "explanation": "மலையினின்றும் விழுகின்ற ஒளிவிளங்கும் அருவியை உடைய மலை நாடனே! புகழ் நிறைந்த குடியிற் பிறந்த அறிவு நிறைந்தவர்கள் வறுமையால் வருந்திநிற்க நல்ல குடிமரபின் வரிசையில் சேராதவரான கீழோர் செல்வத்தால் தலைநிமிர்ந்து பெருகுதல் ஆகிய அது நீரிலே சுரை ஆழ்வதையும் அம்மி மிதப்பதையும் ஒக்கும்.",
            "meaning": "நற்குடிப் பிறவார் செல்வத்தால் தருக்கிநிற்பர்."
        },
        {
            "number": 123,
            "category": "கீழ்மக்கள் செய்கை",
            "poem": "தேர்ந்து, கண்ணோடது, தீவினையும் அஞ்சலராய், \nசேர்ந்தாரை எல்லாம் சிறிது உரைத்து, தீர்ந்த \nவிரகர்கட்கு எல்லாம் வெறுப்பனவே செய்யும் \nநரகர்கட்கு இல்லையோ நஞ்சு. . . . .[123]",
            "explanation": "ஆராய்ந்து கண்ணோட்டம் செலுத்தாது அஞ்சவேண்டிய தீய செயல்களுக்கும் அஞ்சாதவராய் தம்மைச் சேர்ந்தார் எல்லோரையும் சிறுமைப்படப்பேசி நெருங்கிய உறவினர்கட்கு எல்லாம் வெறுப்பானவைகளையே செய்யும் நரகம் புக இருக்கின்றவர்களுக்கு (அவர் உயிரை உண்ணும்)விடம் உலகில் இல்லையோ?",
            "meaning": "இத்தகைய கீழ்மக்கள் இருப்பதைவிட இறப்பதே நன்று."
        },
        {
            "number": 124,
            "category": "நட்பின் இயல்பு",
            "poem": "ஒட்டிய காதல் உமையாள் ஒரு பாலா, \nகட்டங்கம் வெல் கொடி கொண்டானும், கொண்டானே; \nவிட்டு ஆங்கு அகலா முழு மெய்யும் கொள்பவே, \nநட்டாரை ஒட்டியுழி. . . . .[124]",
            "explanation": "பொருந்திய அன்பினை உடைய உமையை ஒரு கூறாக தண்டினையும் வெல்லுகின்ற ஏற்றுக் கொடியினையும் உடைய சிவபிரான் ஏற்றுக் கொண்டான் தம்மொடு நட்புச் செய்தாரைத் தாம் அடைந்தவிடத்து அங்கே விட்டு நீங்காத தம் உடம்புமுழுதும் கொள்வார்கள்.",
            "meaning": "நல்லோர் தம் நட்பினரிடத்துத் தாம் வேறு, அவர் வேறு என்னும் வேறுபாடின்றி ஒழுகுவர்."
        },
        {
            "number": 125,
            "category": "நட்பின் இயல்பு",
            "poem": "புரை இன்றி நட்டார்க்கு நட்டார் உரைத்த \nஉரையும் பொருள் முடிவும் ஒன்றால் - உரை பிறிது \nகொண்டு எடுத்துக் கூறல், கொடுங் கழித் தண் சேர்ப்ப! \nஒன்று எற்றி வெண்படைக்கோள் ஒன்று. . . . .[125]",
            "explanation": "வளைந்த உப்பங்கழிகளை உடைய குளிர்ந்த கடல் நாடனே! குற்றம் இன்றி நட்புப் பூண்டவர்களுக்கு அவரின் நட்பினர் கூறிய சொல்லும் அதன் பொருளும் வேறுபடாது ஒன்றேயாம் பொருள் வேறாக மனத்தில் நினைத்துக் கொண்டு வஞ்சனையால் விளக்கிக் கூறுதல் ஒருவனது பா ஒன்றினைச் செலுத்தி வெண்பாவாக செய்து கொள்ளுகின்ற ஒன்றை ஒக்கும்.",
            "meaning": "மனம் வேறு, சொல் வேறாக, நட்பினரிடத்தில் கூறுதல் மிக்க வஞ்சனை பொருந்தியதாகக் கருதப்படும்."
        },
        {
            "number": 126,
            "category": "நட்பின் இயல்பு",
            "poem": "விலங்கேயும் தம்மோடு உடன் உறைதல் மேவும்; \nகலந்தாரைக் கைவிடுதல் ஒல்லா; - இலங்கு அருவி \nதாஅய் இழியும் மலை நாட! - இன்னாதே, \nபேஎயோ டானும் பிரிவு. . . . .[126]",
            "explanation": "விளங்குகின்ற அருவிகள் பாய்ந்து இழியாநின்ற மலைநாடனே! விலங்கேயாயினும் தன்னோடுகூடி வசித்து மனத்தாற் கலந்தாரை விட்டு நீங்குதல் செய்யாது. (ஆதலால்) தம்மோடு நட்புச்செய்து துன்பத்தை விளைவிக்கும் பேயேயானாலும் விட்டுப் பிரிதல் துன்பத்தைத் தருவதாம்.",
            "meaning": "தம்மோடு கலந்து பழகி மனம் ஒன்றுபட்ட நண்பினரைப் பிரிதல் துன்பந்தருவதாம்."
        },
        {
            "number": 127,
            "category": "நட்பின் இயல்பு",
            "poem": "இனியாரை உற்ற இடர் தீர் உபாயம் \nமுனியார் செயினும், மொழியால் முடியா; \nதுணியால் திரை உலாம் தூங்கு நீர்ச் சேர்ப்ப! \nபனியால் குளம் நிறைதல் இல். . . . .[127]",
            "explanation": "அலைகள் சினங்கொண்டு வீசுதலால் அலைகின்ற கடலை உடைய நாடனே! பனிநீரால் குளம் நிறைதல் இல்லை. (அதுபோல) தம்முடைய நட்டாரைப் பற்றிய வருத்தம் தீர்தற்கான முயற்சிகளை வெறுப்பின்றியே செய்தாராயினும் அவர் கூறும் முகமனால் அவர் உற்ற துன்பம் நீங்குவதில்லை.",
            "meaning": "தம் நண்பினர் துன்புறுவரேயானால் அதற்கான முயற்சிகளைச் செயலிற்றாமே செய்து நீக்க வேண்டும்."
        },
        {
            "number": 128,
            "category": "நட்பின் இயல்பு",
            "poem": "தாம் நட்டு ஒழுகுதற்குத் தக்கார் எனல் வேண்டா; \nயார் நட்பே ஆயினும், நட்புக் கொளல் வேண்டும்; \nகானாட்டு நாறும் கதுப்பினாய்! - தீற்றாதோ, \nநாய், நட்டால், நல்ல முயல். . . . .[128]",
            "explanation": "நறு நாற்றத்தால் பிறவற்றை வென்று இயற்கை மணம் வீசுகின்ற கூந்தலை உடையாய்! நாயோடு நட்புச் செய்தால் சிறந்த உணவாகிய முயல் தசையை உண்பிக்கச் செய்யாதோ? (உண்ணச் செய்யும் அதுபோல) செல்வத்தால் மிகுந்த தாம் நண்பு பூண்டு ஒழுகுவதற்கு (நம்மைஒப்ப) இவரும் செல்வத்தால் தகுதியுடையவரா என்றாராய்தல் வேண்டா வறுமையால் மிக்கவர் நட்பேயானாலும் அவர் நட்பைப் பெறவேண்டும்.",
            "meaning": "செல்வந்தர் வறுமையுடையாரோடும் நட்புச் செய்தல் வேண்டும்."
        },
        {
            "number": 129,
            "category": "நட்பின் இயல்பு",
            "poem": "'தீர்ந்தேம்' எனக் கருதி, தேற்றாது ஒழுகி, தாம் \nஊர்ந்த பரிவும் இலர் ஆகி, சேர்ந்தார் \nபழமை கந்து ஆக, பரியார், புதுமை; \nமுழ நட்பின், சாண் உட்கு நன்று. . . . .[129]",
            "explanation": "இவரிடத்து வேற்றுமையின்றிப் பூண்ட நட்பினை உடையோம் என்று கருதி ஆராயாது தீயனவற்றைச் செய்து தாம் ஊர்ந்த பரிவும் இலராகி சேர்ந்தார் தம்மிடத்து இயல்பாக இருந்த சிறிய அன்பும் இல்லாதவர்களாகி ஒழுகுபவர்களது பழைமையையே பற்றுக் கோடாகக் கொண்டு புதிய நட்பினை நீக்கார் அறிவுடையோர் தீயன செய்யும் நட்பு முழம் இருத்தலைவிட அஞ்சத்தகும் நட்பு சாண்இருத்தலே நல்லது.",
            "meaning": "தீயன செய்யும் பழைய நட்பைவிட அஞ்சத்தகும் புதியநட்பே நல்லது."
        },
        {
            "number": 130,
            "category": "நட்பின் இயல்பு",
            "poem": "கொழித்துக் கொளப்பட்ட நண்பினவரைப் \nபழித்துப் பலர் நடுவண் சொல்லாடார்; என்கொல்? \nவிழித்து அலரும் நெய்தல் துறைவ! - உரையார், \nஇழித்தக்க காணின், கனா. . . . .[130]",
            "explanation": "கண்கள் விழித்தலை ஒத்து மலரும் நெய்தற் பூக்களை உடைய கடல் நாடனே! ஆராய்ந்து தூயதாகக் கொள்ளப்பட்ட நட்பினை உடையாரை பலர் இடையே இகழ்ந்து கூறமாட்டார்கள் அறிவுடையோர் என்ன காரணமெனில் (பிறரிடம் கூறினால்) தமக்கு இழிவைத் தருவனவற்றை கனவின்கண் கண்டாராயின் (தமக்கு இழிவு வரும் என்று கருதி) பிறரிடம் கூறார் (அதுபோல).",
            "meaning": "அறிவுடையோர் தம் நட்பாரிடத்துள்ள குற்றங்களை தூற்றமாட்டார்கள்."
        },
        {
            "number": 131,
            "category": "நட்பின் இயல்பு",
            "poem": "நண்பு ஒன்றித் தம்மாலே நாட்டப்பட்டார்களை, \nகண் கண்ட குற்றம் உள எனினும், காய்ந்தீயார்; \nபண் கொண்ட தீம் சொல் பணைத் தோளாய்! - யார் உளரோ, \nதம் கன்று சாக் கறப்பார். . . . .[131]",
            "explanation": "பண்ணினது இயல்பைக் கொண்ட இனிமையான சொற்களையும் மூங்கில்போன்ற தோள்களையும் உடையாய்! நண்பு செய்து தம்மால் நிலை நிறுத்தப்பட்டவர்களை தாம் கண்கூடாகக் கண்ட குற்றம் அவர் மாட்டு இருக்கின்றன என்றறிந்தாலும் அறிவுடையோர் கோபிக்கமாட்டார்கள் தம்முடைய கன்றிற்குப் பால் விடாமல் அஃது இறக்கும்படி பசுவினைக் கறப்பவர் யாருமிலர் (அதுபோல).",
            "meaning": "அறிவுடையோர் தம் நட்டார் குற்றம் செய்யினும் அதுகருதிச் சினத்தல் இலர்."
        },
        {
            "number": 132,
            "category": "நட்பின் இயல்பு",
            "poem": "தம் தீமை இல்லாதார், நட்டவர் தீமையையும், \n'எம் தீமை' என்றே உணர்ப, தாம்; - அம் தண் \nபொரு திரை வந்து உலாம் பொங்கு நீர்ச் சேர்ப்ப! \nஒருவர் பொறை, இருவர் நட்பு. . . . .[132]",
            "explanation": "அழகிய குளிர்ந்த கரைகளில் மோதுகின்ற அலைகள் மேன்மேல் வந்து வீசுகின்ற மிகுந்த நீரை உடைய கடல்நாடனே! ஒருவர்பொறுக்கும் பொறுமையால் இருவரது நட்பும் நிலைபெறுமாதலால் நட்டார்க்குத் தம்மால் செய்யப்பட்டதொரு தீமையில்லாதார் தம் நட்டார் தமக்குச் செய்த தீமையையும் எம்மால் செய்யப்பட்ட தீமையேஎன்று நினைத்துப் பொறுப்பார்கள்.",
            "meaning": "நட்புப் பூண்டொழுகு மிருவருள் ஒருவராவது பொறுமை மேற்கொண்டொழுகுதல் அவர்கள் நட்பு நீடித்து நிற்பதற்கு ஏதுவாகும்."
        },
        {
            "number": 133,
            "category": "நட்பின் இயல்பு",
            "poem": "தெற்றப் பரிந்து ஒருவர் தீர்ப்பர் எனப்பட்டார்க்கு \nஉற்ற குறையை உரைப்ப, தாம்; - தெற்ற \nஅறை ஆர் அணி வளையாய்! - தீர்தல் உறுவார் \nமறையார், மருத்துவர்க்கு நோய். . . . .[133]",
            "explanation": "தெளிவாக அறைதலைப் பொருந்திய (ஒலிக்கின்ற) அழகிய வளையினை உடையாய்! பிணி நீங்க விரும்புவோர் வைத்தியனுக்கு நோயை மறைத்துச் சொல்லார் (விளங்கச் சொல்லுவர்). (அதுபோல) மிகவும் மனம் இரங்கி தனது துன்பத்தை அறியின் தீர்ப்பர் என்று தம்மால் கருதப்பட்டார்க்கு தாம் அடைந்த துன்பத்தைக் கூறுவார்கள் அறிவுடையோர்.",
            "meaning": "அறிவுடையோர் தீர்க்கத்தக்கவரிடம் தம் குறையைக் கூறுவார்கள்."
        },
        {
            "number": 134,
            "category": "நட்பின் இயல்பு",
            "poem": "முட்டு இன்று ஒருவர் உடைய பொழுதின்கண், \nஅட்டிற்றுத் தின்பவர் ஆயிரவர் ஆபவே; \nகட்டு அலர் தார் மார்ப! - கலி ஊழிக் காலத்து, \nகெட்டார்க்கு நட்டாரோ இல்!. . . . .[134]",
            "explanation": "மொட்டுக்கள் முறுக்குடைந்து மலருகின்ற மாலையை உடைய மார்பனே! குறைவின்றி ஒருவர் செல்வமுடையராய பொழுதின்கண் சமைத்த உணவினை உண்ணவருவோர் ஆயிரம் பேர் உளராவர் கலியுகமாகிய காலத்தில் செல்வம் இல்லாதவர்க்கு நட்பினர் ஒருவரும் இலர்.",
            "meaning": "ஒருவன் செல்வமுடையனாய காலத்து அவனைச் சூழ்ந்து நிற்பதும், அஃதிலனாய காலத்துப் பிரிந்து நிற்பதும் கீழ்மக்களது இயற்கையாகும்."
        },
        {
            "number": 135,
            "category": "நட்பில் விலக்கு",
            "poem": "கண்ணுள் மணியேபோல் காதலாய் நட்டாரும், \nஎண்ணுந் துணையிற் பிறராகி நிற்பராய் \nஎண்ணி உயிர் கொள்வான் வேண்டித் திரியினும், \nஉண்ணும் துணைக் காக்கும், கூற்று. . . . .[135]",
            "explanation": "இயமன் ஆராய்ந்து உயிரை உண்ணும் பொருட்டு விரும்பித் திரிவானேயாயினும் தான் உண்ண வேண்டிய காலம் வருமளவும் உயிரைப் பாதுகாத்து நிற்பான். (அதுபோல) கண்ணினுள்ளேயிருக்கும் கருமணியைப்போல் தம் கருமத்தின்மேல் உள்ள ஆசையால் தம்மோடு நட்புச் செய்தவர்களும் தமக்கு ஆக வேண்டிய கருமம் முடிந்தது என்று நினைத்த அளவில் முன்னர் இருந்தவராக அன்றி வேறொருவராக நிற்பர்.",
            "meaning": "கீழ்மக்கள் தாம் காரியம் முடியுமளவும் அதை முடிக்கவல்லாருடனிருந்து முடிந்தவுடன் விட்டு நீங்குவார்கள்."
        },
        {
            "number": 136,
            "category": "நட்பில் விலக்கு",
            "poem": "'எய்ப்புழி வைப்பாம்' எனப் போற்றப் பட்டவர் \nஉற்றுழி ஒன்றுக்கு உதவலர் - பைத்தொடீஇ! \nஅச்சு இடையிட்டுத் திரியின், அது அன்றோ, \nமச்சு ஏற்றி, ஏணி களைவு. . . . .[136]",
            "explanation": "பசுமையான பொன் வளையலை உடையாய்! தளர்வு வந்த இடத்து வைத்த பெருநிதியை ஒப்ப உதவி செய்வர் எனக் கருதி நம்மால் விரும்பி நட்புக் கொள்ளப்பட்டவர் நமக்கு ஓர் இடையூறு வந்துற்ற விடத்து ஒரு சிறிதும் உதவிசெய்யாதவராகி அச்சம் காரணமாக மறுத்தொழுகின் அச் செய்கை ஒருவனை மச்சின்மீது ஏற்றி ஏணி நீக்குதலை யொக்கும் அல்லவா!",
            "meaning": "தம்மையே அடைக்கலமாக நினைத்து அடைந்தவர் ஒரு தீதுற்றால் தமக்கு இறுதி பயப்பினும் அவர்க்கு முன்னின்று உதவுதல்வேண்டும்."
        },
        {
            "number": 137,
            "category": "நட்பில் விலக்கு",
            "poem": "பாப்புக் கொடியாற்குப் பால்மேனியான் போலத் \nதாக்கி அமருள் தலைப்பெய்யார், போக்கி, \nவழியராய் நட்டார்க்கு மா தவம் செய்வாரே \nகழி விழாத் தோள் ஏற்றுவார். . . . .[137]",
            "explanation": "பாம்புக் கொடியை உடைய துரியோதனனுக்கு போர் ஏற்பட்டவுடன் அதற்குதவாது சென்ற பால்போன்ற உடம்பினையுடைய பலராமனைப் போல வழி வழியாகத் தம்மோடு நட்பினைச் செய்தார் பொருட்டு மிகத் துன்புறுத்தும் போரின்கண் கலத்தலிலராய் அவர் உயிரைப் பகைவரால் போகச் செய்து இறந்தார் பொருட்டு நீத்தார் கடனைச் சிறப்பாகச் செய்பவர்கள் கழிந்த விழாவினை உடைய ஊரில் தம் புதல்வற்கு விழாக்காட்டும்பொருட்டு அவரைத் தோள்மீது சுமப்பாரோடொப்பர்.",
            "meaning": "நட்டார் துன்புற்றபோது அவர்க்காவன செய்யாது அவர் இறந்தபின் சிறப்புச் செய்தல் கீழ்மக்களது செய்கையாகும்."
        },
        {
            "number": 138,
            "category": "நட்பில் விலக்கு",
            "poem": "'இடையீடு உடையார் இவர் அவரோடு' என்று, \nதலையாயார் ஆராய்ந்தும் காணார்; கடையாயர் \nமுன் நின்று கூறும் குறளை தெரிதலால், \nபின் இன்னா, பேதையார் நட்பு. . . . .[138]",
            "explanation": "மேம்பட்ட குணங்களை உடையவர்கள் கோள் கூறிய இவர்கள் நம் நட்டாரோடு மாறுபாடு உடையவர் என்று நினைத்து அவர் கூறியனவற்றை ஆராய்ச்சி செய்து குற்றம் காண்பதிலர் கடைப்பட்ட குணங்களை உடைய கீழோர் தம் நட்டார் மேல் பிறர் வந்து கூறும் கோள்களை ஆராய்ச்சி செய்து அவர் குற்றங்களைக் காண்டலின் அறிவிலாரோடு கொண்ட நட்பு பின்னர் இன்னாததாக முடியும்.",
            "meaning": "அறிவுடையோர் நட்டார் குற்றத்தைக் காணமாட்டார்கள், அறிவிலார் அவர் குற்றத்தை ஆராய்ந்து காண்பார்கள்."
        },
        {
            "number": 139,
            "category": "நட்பில் விலக்கு",
            "poem": "தாம் அகத்தான் நட்டு, தமர் என்று ஒழுகியக்கால், \nநாண் அகத்துத் தாம் இன்றி நன்கு ஒழுகார் ஆயினென், \nமான் மானும் கண்னால் மறந்தும் பரியலரா \nகானகத்து உக்க நிலா. . . . .[139]",
            "explanation": "மான்போன்ற (மருண்ட) நோக்கினை உடையாய் தாம் மனத்தால் நட்புப்பூண்டு சுற்றத்தார் என்னும்படி ஒழுகியவிடத்தும் தம்மால் நட்பாகக் கொள்ளப்பட்டார் மனதின் கண் நாணம் இல்லாது அந்நட்பால் என்ன பயனுண்டாம்? மறந்தும் மனத்தால் நட்புச்செய்த அவர்கள் மறந்தும் இரங்குதல் இலர் அந்நட்பு (அனுபவித்தற்குரிய மக்களில்லாத) காட்டில் எறித்த நிலவினை ஒக்கும்.",
            "meaning": "கீழ்மக்களோடு கொண்ட நட்புப் பயனற்று ஒழியும்."
        },
        {
            "number": 140,
            "category": "நட்பில் விலக்கு",
            "poem": "கண்டு அறிவார் போலார் கெழீஇயின்மை செய்வாரைப் \nபண்டு அறிவார் போலாது, தாமும் அவரேபோல், \nவிண்டு ஒரீஇ, மாற்றிவிடுதல்! - அது அன்றோ, \nவிண்டற்கு விண்டல் மருந்து. . . . .[140]",
            "explanation": "(முன்னரே அறிந்து வைத்தும்) கண்டு அறிவார் போலாராகி நட்பு இன்மையை உண்டாக்குவாரை தாமும் முன்னரே அறிவார்போன்று இல்லாது அவர் நட்பின்மையை உண்டாக்கியது போல அவரின் பிரிந்துநீங்கி நட்பினை மாற்றிவிடுக அச்செய்கை தன்னிடத்துப் பூண்ட அன்பினை நீக்கியதனுக்குத் தானும் அதுநீக்குதல் மருந்தாமாறு போலாகுமல்லவா!",
            "meaning": "தம்மை நன்றாக அறிந்திருந்தும் அறியாதார் போன்றுநடிப்பார் நட்பு விடுதற்குரியதாகும்."
        },
        {
            "number": 141,
            "category": "நட்பில் விலக்கு",
            "poem": "பெரிய நட்டார்க்கும் பகைவர்க்கும், சென்று, \nதிரிவு இன்றித் தீர்ந்தார்போல் சொல்லி, அவருள் \nஒருவரோடு ஒன்றி ஒருப்படா தாரே, \nஇரு தலைக் கொள்ளி என்பார். . . . .[141]",
            "explanation": "தம்மிடத்தில் மிகுதியாக நட்புப் பூண்டவர்க்கும் அவரது பகைவர்க்கும் அவரிடத்திற் சென்று மனவேறுபாடு இன்றி மிகவும் நட்டார்போன்று நின்று அவர்களது பகைமையை வளர்க்கும் சொற்களைச் சொல்லி அவர்களுள் ஒருவரோடு மனம் பொருந்த இருந்து உறுதியாயின செய்ய மனமியையாதார் இருகடையாலும் சுடுகின்ற கட்டை என்று சொல்லப்படுவார்.",
            "meaning": "ஏற்பன கூறி இருவரது பகைமையை வளர்த்தல் அறிவிலாரது இயல்பு."
        },
        {
            "number": 142,
            "category": "பிறர் இயல்பைக் குறிப்பால் உணர்தல்",
            "poem": "பேர் உலையுள் பெய்த அரிசியை வெந்தமை \nஓர் மூழையாலே உணர்ந்தாங்கு, யார்கண்ணும் \nகண்டதனால் காண்டலே வேண்டுமாம்; யார்கண்ணும் \nகண்டது காரணமாம் ஆறு. . . . .[142]",
            "explanation": "யாவரிடத்தும் அறியப்பட்ட குணமே அறியப்படாத பிறவற்றையும் அறிதற்குரிய வழியாம் (ஆதலால்) கொதிக்கின்ற பெரிய உலையுள் இட்ட அரிசியை வெந்த விதத்தை ஓர் அகப்பைச் சோற்றாலே அறிந்ததைப்போல யாரிடத்தும் அறியப்பட்ட செயல் ஒன்று கொண்டே குணம்",
            "meaning": "ஒருவருடைய செயல் கொண்டே அவரது குணம், ஒழுக்கம் முதலியவற்றை அறிய வேண்டும்."
        },
        {
            "number": 143,
            "category": "பிறர் இயல்பைக் குறிப்பால் உணர்தல்",
            "poem": "'யாம் தீய செய்த மலை மறைத்தது' என்று எண்ணி, \nதாம் தீயார் தம் தீமை தேற்றாராய் ; - ஆம்பல் \nமண இல் கமழும் மலி திரைச் சேர்ப்ப! \nகணையிலும் கூரியவாம் கண். . . . .[143]",
            "explanation": "ஆம்பல்பூக்கள் மணமனையைப்போல் நறுநாற்றம் கமழுகின்ற மிக்க அலைகளை உடைய கடல்நாடனே! நாம் செய்த தீயசெயல்களை மலையானது வெளிக்காட்டாது மறைத்தது என்று நினைத்து தீயசெயல்களையுடைய அவர்கள் தாம் செய்யும் தம் தீய செயல்களினின்றும் தெளிதல் இலர் மனத்து நிகழ்ச்சியை முகத்தின் வாயிலாக மிகவும் கூர்மையாகக் கண்கள் அறிந்து கொள்ளலின் அவை அம்பினும் கூர்மையுடையனவாம்.",
            "meaning": "பிறரது உள்ள நிகழ்ச்சியை அறிவதற்குக் கண்களே சிறந்த கருவிகளாம்."
        },
        {
            "number": 144,
            "category": "பிறர் இயல்பைக் குறிப்பால் உணர்தல்",
            "poem": "வெள்ளம் வருங்காலை ஈரம்பட்டு; அஃதேபோல், \nகள்ளம் உடையாரைக் கண்டே அறியலாம்; \nஒள் அமர்க் கண்ணாய்! - ஒளிப்பினும், உள்ளம் \nபடர்ந்ததே கூறும், முகம். . . . .[144]",
            "explanation": "ஒளிபொருந்திய கண்ணை உடையாய்! வெள்ளம் வருகின்ற காலத்தில் ஈரம் பொருந்திய மணலைப்போல வஞ்சனையான எண்ணம் உடையாரை மனத்தை முகங் காட்டுதலின் அதனைக் கொண்டே அறிந்து கொள்ளலாம் தங்கருத்தை வெளித்தோன்றாமல் ஒருவர் மறைப்பினும் முகமானது அவர் மனத்தில் உள்ளதையே வெளிப்படுக்குமாகலான்.",
            "meaning": "மறைப்பினும் உள்ளத்தில் உள்ளவாறே முகம்காட்டு மென்பதாம்."
        },
        {
            "number": 145,
            "category": "பிறர் இயல்பைக் குறிப்பால் உணர்தல்",
            "poem": "நோக்கி அறிகல்லாத் தம் உறுப்பு, கண்ணாடி \nநோக்கி, அறிய அதுவேபோல் - நோக்கி, \nமுகன் அறிவார் முன்னம் அறிய; அதுவே, \nமகன் அறிவு தந்தை அறிவு. . . . .[145]",
            "explanation": "தம் கண்ணால் நோக்கி அறியமுடியாத தமது உறுப்பாகிய முகத்தை கண்ணாடியில் பார்த்துத் தெரிந்துகொள்வர் அதேபோல் நோக்கி ஒருவன் முகத்தை அறிகின்றவர்கள் காணமுடியாத அவனது உட்கருத்தை அறிவார்கள் உள்ளத்தின் கருத்தை அவர் முகம் நோக்கி அறிதல் தந்தையினது அறிவை அவன் மகனது அறிவு நோக்கி அறிதல் போலும்.",
            "meaning": "முகத்தால் உள்ளக் கருத்து அறியப்படும்."
        },
        {
            "number": 146,
            "category": "பிறர் இயல்பைக் குறிப்பால் உணர்தல்",
            "poem": "ஓரும் ஒருவர் ஒருவர்தம் உள்ளத்தைத் \nதேரும் திறம் அரிதால்; - தேமொழி - ஆரும் \nகுலக் குல வண்ணத்தர் ஆகுப; ஆங்கே, \nபுலப் புல வண்ணத்த, புள். . . . .[146]",
            "explanation": "தேன் போன்ற சொற்களை உடையாய்! ஒருவரது உள்ளத்தின் தன்மை ஆராய விரும்பும் ஒருவரால் ஆராயும் திறம் இல்லை நிலந்தோறும் தாம் வாழும் நிலத்திற்குத் தக்க தன்மையாயிருக்கும் புட்கள் அதுபோல மக்கள் குலங்கள்தோறும் அவ்வக் குலத்திற்குரிய தன்மையை உடையவராயிருப்பார்கள்.",
            "meaning": "ஒருவரது குலத்தால் அவரது குணம் அறியப்படும்."
        },
        {
            "number": 147,
            "category": "பிறர் இயல்பைக் குறிப்பால் உணர்தல்",
            "poem": "காப்பான் மட மகள், காப்பான் கைப்பட்டிருந்தும், \n'மேய்ப்பு ஆட்டது' என்று உண்ணாள் ஆயினாள் - தீப் புகைபோல் \nமஞ்சு ஆடு வெற்ப! - மறைப்பினும், ஆகாதே, \nதம் சாதி மிக்குவிடும். . . . .[147]",
            "explanation": "தீயினது புகையைப்போல் மேகம் பரவி உலாவுகின்ற மலைநாடனே! மந்தையைக் காக்கும் இடையனின் மகள் உலகத்தினைக் காக்கும் அரசனுக்கு மனைவியாயிருந்தும் (ஒருநாள் பால் உண்ணும்போது) மேய்ச்சல் ஆட்டினது பால் இதுவாதலால் மதுரமாயிருந்ததில்லை யென்று அப்பாலை உண்ணாது நீக்கினாள் ஒருவர் தங்குலத்திற்குரிய ஒழுக்கத்தை மறைத்தாராயினும் மறைபடாது தம் சாதி மிக்குவிடும் - தமது குலத்திற் குரிய ஒழுக்கம் அவருக்கு முற்பட்டுத் தோன்றிக் குலத்தினைப் பிறரறியச் செய்யும்.",
            "meaning": "குலத்திற்குரிய ஒழுக்கம் மறைப்பினும் மறைபடாது முற்பட்டுத் தோன்றும்."
        },
        {
            "number": 148,
            "category": "பிறர் இயல்பைக் குறிப்பால் உணர்தல்",
            "poem": "முயலவோ வேண்டா; முனிவரையானும் \nஇயல்பு இன்னர் என்பது இனத்தான் அறிக! \nகயல் இகல் உண் கண்ணாய்! - கரியரோ வேண்டா; \nஅயல் அறியா அட்டூணோ இல். . . . .[148]",
            "explanation": "சேலை ஒத்து விளங்கும் கண்ணை உடையாய்! அயல் மனையாரால் அறியப்படாது சமைக்கப்படும் உணவோ இல்லை ஒருவரது இயல்பை யறிய மற்றொன்றால் அறிய வேண்டுவதில்லை முனிவரேயாயினும் நல்ல இயல்பினை உடையார் தீய இயல்பினை உடையார் என்பதை அவரால் கூடப்பட்ட இனத்தாரால் அறிக. (ஆகையால்) சாட்சி சொல்வோர் வேண்டுவதில்லை.",
            "meaning": "ஒருவருடைய இயல்பை அவரது இனத்தால் அறியலாம்."
        },
        {
            "number": 149,
            "category": "முயற்சி",
            "poem": "'எமக்குத் துணையாவார்?' வேண்டும் என்று எண்ணி, \nதமக்குத் துணையாவார்த் தாம் தெரிதல் வேண்டா; \nபிறர்க்குப் பிறர் செய்வது ஒன்று உண்டோ? இல்லை; \nதமக்கு மருத்துவர் தாம். . . . .[149]",
            "explanation": "எமக்கு ஓர் இடர் வந்தால் அதனைக் களைந்து துணை செய்வோர் வேண்டுமென்று நினைத்து தமக்கு உதவி செய்வோரைத் தாம் ஆராய்தல் வேண்டா பிறர் ஒருவருக்குப் பிறரால் செய்யத்தக்கது ஒன்று உண்டோ? துணை யாவாரைக் கண்டிடினும் ஒரு சிறிதும் நன்மை விளைதல் இல்லை தம் நோயைத் தடுப்பார் தாமே யாவர்.",
            "meaning": "நமக்கு வேண்டிய நன்மையை நாமே தேடிக் கொளல் வேண்டும்."
        },
        {
            "number": 150,
            "category": "முயற்சி",
            "poem": "கற்றது ஒன்று இன்றிவிடினும், கருமத்தை \nஅற்றம் முடிப்பான் அறிவுடையான்; உற்று இயம்பும்; \nநீத்த நீர்ச் சேர்ப்ப! - இளையோனே ஆயினும், \nமூத்தானே, ஆடு மகன். . . . .[150]",
            "explanation": "பொருந்தி ஆரவாரிக்கும் பிரளய கால வெள்ளம்போல் பரக்கும் நீரையுடைய கடல்நாடனே! படித்தறிந்தது ஒரு சிறிதும் இல்லையாயினும் தொடங்கிய செயலைச் சோம்பலின்றி முடிப்பவன் அறிவுடையானெனப்படுவான் அங்ஙனம் செயலை ஆற்றுவோன் ஆண்டில் இளையவனேயானாலும் அறிவில் முதிர்ந்தவன் எனப்படுவான்.",
            "meaning": "நூலறி வில்லானேயாயினும் கருமச் சூழ்ச்சியறிதலின், எடுத்த செயலை முடிப்போன் அறிவுடையா னெனப்படுவான்."
        },
        {
            "number": 151,
            "category": "முயற்சி",
            "poem": "வேளாண்மை செய்து, விருந்து ஓம்பி, வெஞ் சமத்து \nவாள் ஆண்மையாலும் வலியராய், தாளாண்மை \nதாழ்க்கும் மடி கோள் இலராய் வருந்தாதார் \nவாழ்க்கை திருந்துதல் இன்று. . . . .[151]",
            "explanation": "தம்மோடு தொடர்பில்லாதவர்களுக்கு வேண்டிய உதவியைச் செய்து விருந்துஓம்பி தம்மோடு தொடர்புடையராய் வந்த விருந்தினரை உபசரித்து கொடிய போரிடத்து வாளால் செய்யும் ஆண்மையிலும் வலிமையுடையராய் முயற்சியைக் குறைவிக்கும் சோம்பலைக் கொள்ளாதவராய் வருந்திச் செய்யாதவர்களது மனைவாழ்க்கை செப்பம் அடைதல் இல்லை.",
            "meaning": "வேளாண்மை, விருந்தோம்பல், வாளாண்மை, தாளாண்மை முதலியன மனைவாழ்க்கை யுடையார்க்கு வேண்டு மென்பதாம்."
        },
        {
            "number": 152,
            "category": "முயற்சி",
            "poem": "'ஒன்றால், சிறிதால், உதவுவது ஒன்று இல்லையால்' \nஎன்று ஆங்கு இருப்பின், இழுக்கம் பெரிது ஆகும்; \nஅன்றைப் பகலேயும் வாழ்கலார், நின்றது, \nசென்றது, பேரா தவர். . . . .[152]",
            "explanation": "உள்ள பொருள் ஒன்றே யென்றும் அதுவும் சிறியதே என்றும் எடுத்த செயலை முடிப்பதற்குப் போதிய உதவி இல்லையே என்று நினைத்துச் சோம்பி இருப்பின் குற்றம் பெரிதாகும் தம்மிடத்துள்ள பொருளைப் பிறர்க்குக் கொடுத்தும் பிறரிடத்துக் கொடுத்த பொருளைத் தாம் மீளக் கொண்டும் எவ்விதத்திலும் முயற்சி செய்யாதவர்கள் ஒருநாளின் உள்ளேயே அழிந்துவிடுவர்.",
            "meaning": "ஒருவன் சோம்பலுடையவனா யிருப்பின், அதனால் மிகுந்தகுற்றங்கள் உளவாம்."
        },
        {
            "number": 153,
            "category": "முயற்சி",
            "poem": "'இனி, யாரும் இல்லாதார் எம்மின் பிறர் யார்? \nதனியேம் யாம்!' என்று ஒருவர் தாம் மடியல் வேண்டா; \nமுனிவு இலராகி முயல்க! - முனிவில்லார் \nமுன்னியது எய்தாமை இல். . . . .[153]",
            "explanation": "இப்பொழுது சார்வாக ஒருவரையு மில்லாதார் எம்மைவிட யாருளர் இவ்வுலகத்தில் தனிமையுடையவராக ஆயினோம் என்று கருதி ஒருவர் சோம்பியிருக்க வேண்டுவதில்லை எடுத்த காரியத்தின்கண் சோர்வு இல்லாதவராகி முயற்சி செய்க காரியத்தின்கண் வெறுப்பில்லாதவர்கள் தாம்நினைத்ததை அடையாமலிருத்தலில்லை யாதலால்.",
            "meaning": "தொடங்கிய காரியத்தில் சோம்பலும் வெறுப்பும் இன்றி அதனைச் செய்தல் வேண்டும்."
        },
        {
            "number": 154,
            "category": "முயற்சி",
            "poem": "தற்றூக்கி, தன் துணையும் தூக்கி, பயன் தூக்கி, \nமற்றவை கொள்வ, மதி வல்லார்; அற்று அன்றி, \nயாதானும் ஒன்று கொண்டு, யாதானும் செய்தக்கால், \nயாதானும் ஆகிவிடும். . . . .[154]",
            "explanation": "தன்னால் இக்காரியங்கள் முடியுமாவென்று முதலில் ஆராய்ந்து, தனக்குத் துணையாவாரையும் ஆராய்ந்து செய்தால் உளவாம் பயனையும் ஆராய்ந்து அறிவிற் சிறந்தோர் அவற்றை மேற்கொள்வர் அங்ஙனம் ஆராய்தல் இல்லாமல் இயலாத செயல்களுள் யாதானும் ஒன்றை மேற்கொண்டு செய்யும் முறை யறியாது ஏதாவது செய்தால் தான் தான் நினைத்ததின்றி அதற்கு மாறாகித் துன்பமே உண்டாகும்.",
            "meaning": "எக்காரியத்தையும் ஆராய்ந்தே தொடங்க வேண்டும்."
        },
        {
            "number": 155,
            "category": "முயற்சி",
            "poem": "வீங்கு தோள் செம்பியன் சீற்றம் விறல் விசும்பில் \nதூங்கும் எயிலும் தொலைத்தலால், ஆங்கு \nமுடியும் திறத்தால் முயல்க தாம்! - கூர் அம்பு \nஅடி இழுப்பின், இல்லை, அரண். . . . .[155]",
            "explanation": "பருத்த தோளை உடைய சோழனது சினம் மிக்க ஆகாயத்தின்கண்ணே அசைந்து கொண்டிருந்த அசுரர்களது ஊரினைத் தேவர்கள் பொருட்டுத் தொலைவித்தலால் எவ்வளவு முடியுமோ முடியும் வழியால் முயற்சி செய்க. கூர் அம்பு அடி இழுப்பின் இல்லை அரண் - கூரிய அம்பு அடியானது பொருந்த மிக விரைவாகத் தொடுப்பின் அதனைத் தடுத்தற்குரிய கவசம் இல்லையாதலால்.",
            "meaning": "நம்மால் முடிந்த அளவும் முயற்சி செய்தால் முடியாதகாரியம் ஒன்றில்லையாம்."
        },
        {
            "number": 156,
            "category": "முயற்சி",
            "poem": "'எங்கண் ஒன்று இல்லை; எமர் இல்லை' என்று, ஒருவர் \nதங்கண் அழிவு தாம் செய்யற்க! - எங்கானும் \nநன்கு திரண்டு பெரயவாம், ஆற்றவும் \nமுன் கை நெடியார்க்குத் தோள். . . . .[156]",
            "explanation": "எம்மிடத்து ஒரு பொருளும் இல்லை எமக்கோ சுற்றத்தாருமில்லை என்று நினைத்து ஒருவர் தம்மிடத்துவரும் பெருமையை அழிக்கக் கூடியனவற்றைச் செய்யாதொழிக எங்கே பிறந்தவர்க்காயினும் மிகவும் முன்கை நீளமாக உடையவர்கட்கு தோள்கள் மிகவும் திரட்சியுற்றுப் பெரியனவா யிருக்கும்.",
            "meaning": "பெருமையை அழித்தற் குரியனவற்றைத் தாம் செய்யாதிருக்க வேண்டும். அதனால் மிக்க புகழ் உண்டாகும்."
        },
        {
            "number": 157,
            "category": "முயற்சி",
            "poem": "நிலத்தின் மிகை ஆம் பெருஞ் செல்வம் வேண்டி, \nநலத்தகு வேந்தருள் நல்லாரைச் சார்ந்து, \nநிலத்து நிலைகொள்ளாக் காலரே காணின், \nஉலக்கைமேல் காக்கை என்பார். . . . .[157]",
            "explanation": "நிலத்தின்கண் வாழ்வதற்கு மிகுதியாகிய பெரிய செல்வத்தை விரும்பி நன்மை மிகுந்த அரசர்களுள் நல்லோர் ஒருவரை அடைந்து (அங்குத் தங்கியிராமல்) நிலத்து நிலைகொள்ளா காலர் - ஓரிடத்தும் தங்குதலைக் கொள்ளாத கால்களை உடையவர்கள் ஆராயுமிடத்து உலக்கை மேலுள்ள காக்கை என்று கூறப்படுவார்கள்.",
            "meaning": "அறிவிலார் ஒருவரிடத்திலும் ஒரு தொழிலிலும் நிலைபெறாது வருதலால் நன்மையைப் பெறமாட்டார்கள்."
        },
        {
            "number": 158,
            "category": "முயற்சி",
            "poem": "தலைக்கொண்ட தம் கருமம் தாம் மடிக்கொண்டு, \nகடைப்பிடி இல்லார்பால் வைத்து, கடைப்பிடி \nமிக்கு ஓடி விட்டுத் திரியின், அது பெரிது \nஉக்கு ஓடிக் காட்டிவிடும். . . . .[158]",
            "explanation": "மேற்கொண்ட தமது செயலை தாம் சோம்பல் கொண்டு நடத்தி முடிக்கும் உறுதியைவிட்டு செருக்கில் மிகுந்து ஓடித்திரியின் தாம் மேற்கொண்ட அச்செயல் மிகவும் சிதைந்து தன்னைச் செய்வதாக மேற்கொண்டவனிடத்தில் தவ்வையை அறிமுகப்படுத்தும்.",
            "meaning": "முயற்சி இல்லதானை மூதேவி அடைவாள்."
        },
        {
            "number": 159,
            "category": "முயற்சி",
            "poem": "தம்மால் முடிவதனைத் தாம் ஆற்றிச் செய்கல்லார், \n'பின்னை, ஒருவரால் செய்வித்தும்' என்று இருத்தல், \nசெல் நீர் அருவி மலை நாட! - பாய்பவோ, \nவெந்நீரும் ஆடாதார் தீ. . . . .[159]",
            "explanation": "பரந்து செல்கின்ற அருவியை உடைய மலைநாடனே! தம்மால் முடிக்கலான தொரு செயலை தாம்செய்து முடிக்கமாட்டாதவராய் பிறகு வேறொருவரால் செய்வித்துக் கொள்வோம் என்று சோம்பியிருத்தல் வெந்நீரினும் குளியாதார் தீயின்கண் பாய்வார்களோ? (இல்லை. அதுபோல அதுவுமில்லையாம்.)",
            "meaning": "தம்மால் முடியும் செயலைத் தாமே செய்தல் வேண்டும்."
        },
        {
            "number": 160,
            "category": "முயற்சி",
            "poem": "'முழுதுடன் முன்னே வகுத்தவன்' என்று, \nதொழுது இருந்தக் கண்ணே ஒழியுமோ, அல்லல் \nஇழுகினான் ஆகாப்பது இல்லையே, முன்னம் \nஎழுதினான் ஓலை பழுது. . . . .[160]",
            "explanation": "முழுதுலகத்தையும் முன்னே உண்டாக்கியவன் நமக்காக அல்லலையும் படைத்தான் என்று நினைத்து இஃது அவனாலேயே நீங்கும் போலுமென்று நினைத்து அவனையே தொழுதுகொண்டு முயற்சியின்றி யிருப்பின் துன்பம் நீங்குமோ? முன்னம் ஓலை பழுது எழுதினான் - முதலில் ஓலையைப் பழுதுபட எழுதியவன் தாம் குற்றம் செய்தவனாக அறிந்தபின் செய்த குற்றத்தைப் பாதுகாப்பதில்லை. (உடனே நீக்குவன் என்பதாம்.)",
            "meaning": "துன்பம் தெய்வத்தால் வந்ததாயினும் அதனை நீக்க முயற்சி செய்க."
        },
        {
            "number": 161,
            "category": "முயற்சி",
            "poem": "முடிந்ததற்கு இல்லை, முயற்சி; முடியாது \nஒடிந்ததற்கு இல்லை, பெருக்கம்; வடிந்து அற \nவல்லதற்கு இல்லை, வருத்தம்; உலகினுள் \nஇல்லதற்கு இல்லை, பெயர். . . . .[161]",
            "explanation": "முடிந்த செயலுக்கு முயற்சி செய்ய வேண்டுவதில்லை முடிவுறாது இடையே முறிந்த செயலுக்கு ஆக்கமில்லை (அவைபோல) குற்றமறச் செய்யவல்லதற்குச் செய்யும்பொழுது துன்பம் ஏற்படுதல் இல்லை உலகில் இல்லாத பொருள்களுக்குப் பெயர்கள் இல்லையாதலால்.",
            "meaning": "தம்மால் முடியுஞ் செயலை யாவருஞ் செய்க. அதனால் துன்பம் உண்டாகாது."
        },
        {
            "number": 162,
            "category": "கருமம் முடித்தல்",
            "poem": "செந்நீரார் போன்று சிதைய மதிப்பார்க்கும், \nபொய்ந்நீரார் போன்று பொருளை முடிப்பார்க்கும், \nஅந் நீர் அவரவர்க்குத் தக்காங்கு ஒழுகுபவே \nவெந் நீரில் தண்ணீர் தெளித்து. . . . .[162]",
            "explanation": "செம்மையான நீர்மையுடையாரைப் போன்று தோன்றி உள்ளத்தில் தங்காரியம் சிதையுமாறு நினைக்கின்றவர்களுக்கும் பொய்ம்மையான நீர்மையுடையாரைப் போன்று தோன்றி தாம் நினைத்த செயலை முடிக்கின்ற உள்ள முடையார்க்கும் மிக்க வெம்மையான நீரில் குளிர்ந்த நீரை அளாவிப் பயன்படுத்திக் கொள்ளல்போல அந்த இயல்பினை உடைய அவரவர்களுக்குத் தகுந்த வண்ணம் ஒழுகுவார்கள் காரியத்திற் கண்ணுடையார்.",
            "meaning": "காரியத்திற் கண்ணுடையார் நல்லவர்களுக்கு நல்லாரைப் போலவும், தீயார்களுக்குத் தீயாரைப் போலவுமிருந்து தங் கருத்தை நிறைவேற்றுவார்."
        },
        {
            "number": 163,
            "category": "கருமம் முடித்தல்",
            "poem": "தாம் ஆற்றகில்லாதார், தாம் சாரப் பட்டாரைத் \nதீ மாற்றத்தாலே பகைப்படுத்திட்டு, ஏமாப்ப \nமுன் ஓட்டுக்கொண்டு, முரண் அஞ்சிப் போவாரே \nஉண் ஓட்டு அகல் உடைப்பார். . . . .[163]",
            "explanation": "தாம் தம்மைச் செவ்வை செய்துகொள்ள முடியாதார் பாதுகாவலாகத் தம்மால் அடையப்பட்டாரை தீயசொற்களால் பகைமையை உண்டாக்கி எதிர்த்து நிற்கவும் பயந்து சேமமாக முன் ஓடுதலை மேற்கொண்டு செல்பவர்கள் தாம் உண்கின்ற ஓடாகிய உண்கலத்தை உடைப்பாரோ டொப்பர்.",
            "meaning": "தம்மால் தம்மைப் பாதுகாத்துக்கொள்ள இயலாதார் தமக்குச் சார்பானவரைச் சினந்து கூறாதொழிக."
        },
        {
            "number": 164,
            "category": "கருமம் முடித்தல்",
            "poem": "புரையக் கலந்தவர் கண்ணும் கருமம் \nஉரையின் வழுவாது உவப்பவே கொள்க! \nவரையக நாட! - விரைவிற், கருமம் \nசிதையும்; இடர் ஆய்விடும். . . . .[164]",
            "explanation": "மலைமேலுண்டாகிய நாடனே! உள்ளம் ஒப்ப நட்புக்கொண்டவரிடத்தும் அவரால் உளவாகும் செயலை கூறுஞ் சொற்களில் வழுவாது அவர்கள் மனம் மகிழும்படி செயலை முடித்துக்கொள்க. விரைவில் - தமக்கு வேண்டிய பொழுதே அச் செயலைக் கொள்ள விரைவாயாயின் செயலும் முடிவுறாது இடையிலே அழிந்தொழியும் அங்ஙனம் அழிதலால் தமக்குத் துன்பம் உண்டாகும்.",
            "meaning": "மேற்கொண்ட செயலை அமைதியாகச் செய்க. இல்லையாயின் மிகுந்த துன்பங்களை அடைவாய்."
        },
        {
            "number": 165,
            "category": "கருமம் முடித்தல்",
            "poem": "'நிலைஇய பண்பு இலார் நேர் அல்லர்' என்று, ஒன்று \nஉளைய உரையாது, உறுதியே கொள்க! \nவளை ஒலி ஐம்பாலாய்! - வாங்கியிருந்து, \nதொளை எண்ணார், அப்பம் தின்பார். . . . .[165]",
            "explanation": "சுருண்டு தழைத்த ஐந்து பகுதியாகிய கூந்தலையுடையாய் அப்பத்தை உண்ண விரும்பினவர்கள் அதைக் கையில் வாங்கிய பின்னர்த் தொளைகள் இருக்கின்றன வென்று குற்றங்கூறி அவற்றை நீக்குவாரில்லை நிலைபெற்ற பண்பில்லாதவர் நடுவு நிலைமையை உடையவர் அல்லர் என்று மனம் வருந்தத்தக்க ஒரு சொல்லும் சொல்லாது.உறுதியே கொள்க - அவரிடத்தில் தாம் கொள்ள நினைத்த உறுதியாகிய பயனையே கொள்க.",
            "meaning": "நமது காரியத்தை முடிக்கவல்லாரது குறைகளைக் கூறித் திரிய வேண்டாம். காரியம் முடியுமாற்றையே நோக்குக."
        },
        {
            "number": 166,
            "category": "கருமம் முடித்தல்",
            "poem": "அன்பின் நெகிழ வழிபட்டுக் கொள்ளாது, \nநின்ற பொழுதின் முடிவித்துக் கொள்வது \nகன்று விட்டு ஆக் கறக்கும் போழ்தில் கறவானாய், \nஅம்பு விட்டு ஆக் கறக்குமாறு. . . . .[166]",
            "explanation": "தாம்பூண்ட அன்பினால் ஒருவன் நெகிழுமாறு அவனை வழிபட்டுத் தமது செயலை முடித்துக் கொள்ளாது நினைத்த அப்பொழுதிலேயே கடியன கூறிமுடித்துக் கொள்ளுதல் கன்றினைச் செலுத்தி ஆவினைக் கறக்க இருக்கும்போது அங்ஙனங் கறவாதவனாகி அம்பினைச் செலுத்தி ஆவினைக் கறக்க நினைக்குமாற்றை ஒக்கும்.",
            "meaning": "தமது செயலைச் செய்வோரிடத்தில் அன்பாகவும் விரைவின்றியு மிருந்து செயலை முடித்துக்கொள்க."
        },
        {
            "number": 167,
            "category": "கருமம் முடித்தல்",
            "poem": "மடியை வியங்கொள்ளின், மற்றைக் கருமம் \nமுடியாத வாறே முயலும்; - கொடி அன்னாய்! \nபாரித்தவனை நலிந்து தொழில் கோடல், \nமூரி உழுது விடல். . . . .[167]",
            "explanation": "கொடிபோன்ற இடையை உடையாய்! சோம்பலுடையானை ஒருசெயலைச் செய்ய ஏவின் அவனைச் செய்ய ஏவிய அச்செயல் முடியாத விதமாக முயற்சி செய்வான் சோம்பலுடையான் சோம்பலாற் பெருத்தவனைத் துன்புறுத்திக் காரியத்தைக் கொள்ளுதல் கிழ எருதினைக் கொண்டு நிலத்தை உழுது பயன்கோடல் ஒக்கும்.",
            "meaning": "சோம்பலுடையானைக் கொண்டு ஒரு காரியம் செய்வித்தலாகாது; நலிந்து செய்விப்பினும் அதனால் பயன் உண்டாகாது."
        },
        {
            "number": 168,
            "category": "கருமம் முடித்தல்",
            "poem": "ஆணியாக் கொண்ட கருமம், பதிற்றாண்டும் \nபாணித்தே செய்ய, வியங்கொள்ளின் - காணி \nபயவாமல் செய்வார் ஆர்? தம் சாகாடேனும் \nஉயவாமல் சேறலோ இல். . . . .[168]",
            "explanation": "தம்முடைய சகடமேயாயினும் உயவு நெய் இடாவிடில் செல்லுதல் இல்லை. (அதுபோல) ஆணியைப்போல உறுதியாகத் தாம் கொண்ட செயலை ஒன்றும் கொடாமல் சிலரை ஏவினால் பத்து ஆண்டாயினும் காரியத்தின்கண் விரைவின்றியே செய்வார்கள் காணியளவு பொருளாயினும் பயனாகப் பெறாமல் செயலைச் செய்வார் யார் உளர்? இல்லை.",
            "meaning": "பொருளுதவி செய்து செயலைச் செய்வித்துக் கொள்க."
        },
        {
            "number": 169,
            "category": "கருமம் முடித்தல்",
            "poem": "விட்டுக் கருமம் செயவைத்த பின்னரும், \nமுட்டாது அவரை வியங்கொளல் வேண்டுமால் \nதொட்டக்கால் மாழ்கும் தளிர்மேலே நிற்பினும், \nதட்டாமல் செல்லாது, உளி. . . . .[169]",
            "explanation": "தொட்டக்கால் மாழ்கும் தளிர்மேலே நிற்பினும் உளியானது தன்னை வேறொருவன் தட்டாமல் அத்தளிரை அறுத்துச் செல்லாது. (அதுபோல) காரியத்தின் பொறுப்பை அவர்களிடத்தே விட்டு அவர்களையே செய்யுமாறு செய்த பின்னரும் இடையீடின்றி அவரைஏவி ஆராய்தல் வேண்டும்.",
            "meaning": "நமது காரியத்தைப் பொறுப்பாக ஏற்றுக்கொண்டு ஒருவர் செய்வாரேயாயினும் இத்துடன் பொறை கழிந்தது என்றிராது அவரைஅடிக்கடி ஊக்கப்படுத்துதல் வேண்டும்."
        },
        {
            "number": 170,
            "category": "கருமம் முடித்தல்",
            "poem": "காட்டிக் கருமம் கயவர்மேல் வைத்து, 'அவர் \nஆக்குவர் ஆற்ற எமக்கு!' என்று அமர்ந்து இருத்தல், \nமாப்புரை நோக்கின் மயில் அன்னாய்! - பூசையைக் \nகாப்பிடுதல், புன் மீன் தலை. . . . .[170]",
            "explanation": "மாவடுவை ஒத்த கண்ணையும் மயிலையொத்த சாயலையுமுடையாய்! செயலினைக் காட்டிக்கொடுத்து கீழ்மக்கள்மேல் காரியத்தைச் செய்துமுடிக்கும் பொறுப்பினை வைத்தவர் எமக்கு மிகவும் செவ்வையாகக் காரியத்தைச் செய்து தருவர் என்று உறுதிசெய்து வாளா இருத்தல் புல்லிய மீன்கள் (உலர்கின்ற) இடத்தில் பூனையைக் காவலாக வைப்பதனோ டொக்கும்.",
            "meaning": "தம்முடைய காரியத்தைக் கீழ்மக்களிடம் ஒப்பித்திருப்பவர் ஒருநன்மையும் அடையார்."
        },
        {
            "number": 171,
            "category": "கருமம் முடித்தல்",
            "poem": "தெற்ற அறிவுடையார்க்கு அல்லால், திறன் இல்லா \nமுற்றலை நாடிக் கருமம் செய வையார் \nகற்று ஒன்று அறிந்து, கசடு அற்ற காலையும், \nமற்றதன்பால் தேம்பல் நன்று. . . . .[171]",
            "explanation": "தெளிவாக அறிந்த அறிவுடையாரைத் தேடிவைப்பதல்லாமல் திறமையில்லாத முதிர்ந்தவர்களை ஆராய்ந்து செயலைச் செய்ய வைக்க மாட்டார்கள். (காரியம் முடியவேண்டுமென்ற கருத்துடையார்) ஒரு பொருளைக் கற்றறிந்து கல்வியின்கண் குற்றமில்லாது ஒருவர் விளங்கிய இடத்தும் குணமில்லையாயின் அவரிடத்துக் கொண்ட நட்பு மெலிதலே நல்லது.",
            "meaning": "காரியம் முடியவேண்டுமென்று நினைப்பவர்கள் சிறந்த அறிவு பெற்றவர்களையே அதனைச் செய்ய நிறுத்துதல் வேண்டும்."
        },
        {
            "number": 172,
            "category": "கருமம் முடித்தல்",
            "poem": "உற்றான், உறாஅன், எனல் வேண்டா; ஒண் பொருளைக் \nகற்றானை நோக்கியே கைவிடுக! கற்றான் \nகிழவன் உரை கேட்கும்; கேளான் எனினும், \nஇழவு அன்று, எருது உண்ட உப்பு. . . . .[172]",
            "explanation": "தமக்கு உறவினன் உறவல்லாதவன் என்று ஆராய வேண்டுவதில்லை காரியம் செய்யும் பொருட்டுக் கொடுக்கும் ஒள்ளிய பொருளைக் கல்வியறிவாற் சிறந்தானை ஆராய்ந்து அவனிடம் கொடுக்க கல்வியறிவாற் சிறந்தான் தனக்குப் பொருள் கொடுத்துதவியவன் சொற்களைக் கேட்டு நடப்பான் கேளா தொழிவா னாயினும் காளை உண்ட உப்பு நட்டமாகாமைபோலப் பயன்கொடா தொழியான்என்பதாம்.",
            "meaning": "நமக்கு முடியவேண்டிய செயலையும் அதற்காக நாம் கொடுக்க இருக்கும் பொருளையும் கல்வியறிவு உடையானைத் தேடிக் கொடுக்கவேண்டும் என்பதாம்."
        },
        {
            "number": 173,
            "category": "கருமம் முடித்தல்",
            "poem": "கட்டு உடைத்தாகக் கருமம் செய வைப்பின், \nபட்டு உண்டு ஆங்கு ஓடும் பரியாரை வையற்க! \nதொட்டாரை ஒட்டாப் பொருள் இல்லை; இல்லையே, \nஅட்டாரை ஒட்டாக் கலம். . . . .[173]",
            "explanation": "கையால் தொட்டவர்களை ஒட்டாத பொருள்கள் இல்லை சமைத்தாரைப் பொருந்திப் பயன்படாத உணவுப்பொருளுமில்லை. (ஆதலால்) பாதுகாவலுடையதாகுமாறு செயலைச் செய்ய ஒருவனை நிறுத்த நினைப்பின் அச்செயலின்கண் பொருந்தி அதனிடத்துள்ள பயன் அனைத்தையும் கைக்கொண்டு உடனே விட்டு நீங்குகின்ற காரியத்தைச் செய்ய வையாதொழிக.",
            "meaning": "காரியத்தால் உளதாகும் பயனைக் கைக்கொள்வானை ஒருகாரியத்தையும் செய்ய நியமித்தல் ஆகாது."
        },
        {
            "number": 174,
            "category": "கருமம் முடித்தல்",
            "poem": "நாட்டிக் கொளப்பட்டார் நன்மை இலர் ஆயின், \n'காட்டி, களைதும்' என வேண்டா; - ஓட்டி \nஇடம்பட்ட கண்ணாய்! - இறக்கும் மை ஆட்டை \nஉடம்படுத்து வேள்வு உண்டார் இல். . . . .[174]",
            "explanation": "குழையை அலைத்து (விளங்கும்) அகன்ற கண்களை உடையாய்! இறக்கும் நிலையிலுள்ள காராட்டை உடன்பாடு பெறச்செய்து அதன் சம்மதத்தின்பேரில் குருதிகொண்டார் உலகத்தில்லை. (ஆகையால்) தம்மாலே தங்காரியத்தின் பொருட்டு நாட்டிக் கொள்ளப்பட்டவர்கள் நன்மையைச் செய்தல் இலராயின் அவரிடத்து அதனை எடுத்துக்காட்டி அவர் உடன்பாடுபெற்றுச் செயலினின்றும் நீக்குவோம் என்று நினைக்கவேண்டா.",
            "meaning": "தம்மால் நிலைநாட்டப்பட்டார் தமக்கு நன்மை செய்யாராயின் அவரிடம் சொல்லாதே அவரைநீக்குதல் வேண்டும்."
        },
        {
            "number": 175,
            "category": "கருமம் முடித்தல்",
            "poem": "அகம் தூய்மை இல்லாரை ஆற்றப் பெருக்கி, \nஇகந்துழி விட்டிருப்பின், அஃதால் - இகந்து, \nநினைத்து தெரியானாய், நீள் கயத்துள், ஆமை, \n'நனைந்து வா' என்று விடல். . . . .[175]",
            "explanation": "மனத்தின்கண் தூய்மையில்லாதவர்களை மிகவும் பெருக்கிக் கொண்டு சேய்த்தாய இடத்தே தங்காரியம் முடிக்கும்பொருட்டு அவரைச் செல்லவிட்டு இருப்பின் அச்செயல் மனதின்கண் ஆராய்ந்து அறியானாய் (யாமையைப் பிடித்த ஒருவன்) அந்த யாமையை நீண்ட குளத்திற்குப்போய் நீரால் நனையப் பெற்றுத் திரும்பிவா என்று சொல்லிவிடுதலை ஒக்கும்.",
            "meaning": "மனத்தூய்மை யில்லாதாரைச் சேய இடத்துள்ள கருமத்தை முடிக்க அனுப்புதல் கூடாது."
        },
        {
            "number": 176,
            "category": "கருமம் முடித்தல்",
            "poem": "உழை இருந்து, நுண்ணிய கூறி, கருமம், \nபுரை இருந்தவாறு அறியான், புக்கான் விளிதல் \nநிரை இருந்து மாண்ட அரங்கினுள், வட்டு, \nகரை இருந்தார்க்கு எளிய, போர். . . . .[176]",
            "explanation": "வரிசையாக இருந்து மாட்சிமைப்பட்ட அரங்கின்கண் அரங்கின்கண் பொராதே பக்கத்திருந்தார்க்கு எளியதாகத் தோன்றும் வட்டுப்போர் பக்கத்தேயிருந்து நுட்பமான காரியங்களை ஆராய்ந்து கூறினும் நுட்ப உணர்வு இல்லாதும் கருமத்தின்கண் குற்றம் இருந்த நெறியை அறிவதும் செய்யானாய் கருமத்தைச் செய்யப் புகுந்தவன் அழிவினை அடைவான்.",
            "meaning": "கருமம் செய்வார்க்கு நுண்ணுணர்வு மிகுதியும் வேண்டப்படுவ தொன்று."
        },
        {
            "number": 177,
            "category": "மறை பிறர் அறியாமை",
            "poem": "சுற்றத்தார், நட்டார், எனச் சென்று, ஒருவரை \nஅற்றத்தால் தேறார், அறிவுடையார்; - கொற்றப் புள் \nஊர்ந்து, உலகம் தாவிய அண்ணலேஆயினும், \nசீர்ந்தது செய்யாதார் இல். . . . .[177]",
            "explanation": "வெற்றியையுடைய கருடன்மீது ஏறி வீற்றிருந்து உலகத்தைத் தாவியளந்த பெருமை பொருந்திய திருமாலே யாயினும் தனக்கு ஊதியந்தரும் சீரியதொன்றைச் செய்யாதொழிய விடுவார் இல்லை (ஆகையால்) அறிவிற் சிறந்தோர் உறவினர் மறைத்துச் செய்யும் காரியத்தின்கண் அவருள் ஒருவரையும் தெளிதல் இலர்.",
            "meaning": "மறைத்துச் செய்யும் காரியத்தின்கண் யாவராயினும் நம்புதல் கூடாது."
        },
        {
            "number": 178,
            "category": "மறை பிறர் அறியாமை",
            "poem": "வெள்ள மாண்பு எல்லாம் உடைய தமர் இருப்ப, \nஉள்ள மாண்பு இல்லா ஒருவரைத் - தெள்ளி, \nமறைக்கண் பிரித்து, அவரை மாற்றாது ஒழிதல் \nபறைக்கண் கடிப்பு இடுமாறு. . . . .[178]",
            "explanation": "வெள்ளத்தைப் போன்று அளத்தற்கரிய மாட்சிமைப்பட்ட குணங்களை உடைய உறவினர்களை இருப்பக்கொண்டு உள்ளத்தின்கண் மாட்சிமையில்லாத ஒருவரை ஆராய்ந்து சூழ்ச்சிக் கண்ணின்றும் நீக்கி அவரை விலக்காது விடுதல் பறையின்கண் குறுந்தடியையிட்டு அடித்ததோ டொக்கும்.",
            "meaning": "சூழ்ச்சியின்கண் உள்ளம் மாட்சிமைப்பட்டாரைச் சேர்த்துக் கொள்க. அஃதிலாரை விலக்குக."
        },
        {
            "number": 179,
            "category": "மறை பிறர் அறியாமை",
            "poem": "அன்பு அறிந்தபின் அல்லால், யார் யார்க்கும், தம் மறையை \nமுன் பிறர்க்கு ஓடி மொழியற்க! - தின்குறுவான் \nகொல்வாங்குக் கொன்றபின் அல்லது, உயக் கொண்டு, \nபுல்வாய் வழிப்படுவார் இல். . . . .[179]",
            "explanation": "தின்னும்பொருட்டு கொல்லுகின்றபடியே கொன்ற பின்னர் அல்லது தப்பிப்போன பின்னர் மானினது தசையை அடுதற்குரிய நெறியின்கண் நிற்றல் இலர் (அதுபோல) தம்மாட்டு அவர் பூண்ட அன்பு அறிந்தபின்னரன்றி யாவரே யாயினும் தமது சூழ்ச்சியை பிறரிடம் முற்பட்டுஓடிச் சொல்லற்க.",
            "meaning": "அன்புடையாரை அறிந்தே இரகசியத்தைக் கூறுக."
        },
        {
            "number": 180,
            "category": "மறை பிறர் அறியாமை",
            "poem": "நயவர நட்டு ஒழுகுவாரும் தாம், கேட்டது \nஉயவாது ஒழிவார் ஒருவரும் இல்லை; \nபுயல் அமை கூந்தல் பொலந்தொடீஇ! - சான்றோர் \nகயவர்க்கு உரையார், மறை. . . . .[180]",
            "explanation": "மேகம் போன்றமைந்த கூந்தலையும் பொன்னாலாகிய தொடியையும் உடையாய்!; அன்போடு பொருந்தத் தம்மோடு நட்புப் பூண்டவர்களும் தாம் கேட்டறிந்த மறையை பிறரிடம் கூறி ஆராயாது நீக்குவார் ஒருவரும் இல்லை (என்றாலும்) அறிஞர்கள் கீழ்மக்கட்கு இரகசியத்தை உரைத்தலிலர்.",
            "meaning": "கீழ்மக்களிடம் இரகசியத்தை உரைத்தலாகாது."
        },
        {
            "number": 181,
            "category": "மறை பிறர் அறியாமை",
            "poem": "பெரு மலை நாட! - பிறர் அறியலாகா \nஅரு மறையை ஆன்றோரே காப்பர்; - அரு மறையை \nநெஞ்சில் சிறியார்க்கு உரைத்தல், பனையின்மேல் \nபஞ்சி வைத்து எஃகிவிட்டற்று. . . . .[181]",
            "explanation": "பெரிய மலைநாட்டை உடையவனே! பிறர் அறியக்கூடாத அரிய இரகசியத்தை நிறைந்த அறிவுடையவர்களே வெளியிடாமல் காப்பார்கள் அரிய இரகசியத்தை நெஞ்சாற் சிறுமைப் பட்டார்க்குக் கூறுதல் பனையின் மீது பஞ்சினை வைத்து கொட்டினாற் போலாம்.",
            "meaning": "அருமறையை அறிவுடையோரிடத்துக் கூறுக. அல்லாரிடத்துக் கூறற்க."
        },
        {
            "number": 182,
            "category": "மறை பிறர் அறியாமை",
            "poem": "விளிந்தாரே போலப் பிறர் ஆகி நிற்கும் \nமுறிந்தாரைத் தஞ்சம் மொழியலோ வேண்டா; \nஅளிந்தார்கண் ஆயினும், ஆராயான் ஆகித் \nதெளிந்தான் விரைந்து கெடும். . . . .[182]",
            "explanation": "தம்மாட்டு அன்புடையாரிடத்தாயினும் ஆராய்தல் இலனாகித் தெளிந்தவன் அழிந்து விடுவான் எப்பொழுதும் வெகுண்டாரே போல இருந்து அன்பின்மையின் வேறாகி நிற்கும் ஈரமற்றாரை (தேறவேண்டாம் என்று) உறுதியாகச் சொல்லவேண்டுவதில்லை.",
            "meaning": "தம்மாட்டு அன்புடையாரிடத்தே ஆராயாது தம் மறையை வெளியிட்டார் கெடுவர் என்றால், பிறரை நம்பலாகாது என்பது சொல்ல வேண்டா."
        },
        {
            "number": 183,
            "category": "தெரிந்து தெளிதல்",
            "poem": "ஆஅம் எனக்கு எளிது என்று உலகம் ஆண்டவன், \nமேஎந் துணை அறியான், மிக்கு நீர் பெய்து, இழந்தான்; \nதோஒம் உடைய தொடங்குவார்க்கு இல்லையே, \nதா அம் தர வாரா நோய். . . . .[183]",
            "explanation": "உலகத்தினை அரசுசெய்த மாவலி தன்னோடு பொருந்தியிருக்கும் அமைச்சன் கூறியவற்றை அறியாதவனாய் மூவடி நிலம் கொடுப்பது எனக்கு எளிய செயலாகும் என்று சொல்லி செருக்கின்கண் மிக்கு தானமாக நீர்வார்த்துக் கொடுத்து உலகமெல்லாம் இழந்தான். (ஆதலால்) குற்றமுடைய காரியங்களைத் தொடங்குகின்றவர்களுக்கு தாமே தமக்குத் தேடவாராத துன்பங்கள் இல.",
            "meaning": "குற்றமுள்ள காரியத்தைச் செய்யத் தொடங்குவார் தாமே தமக்குத் துன்பங்களை விளைவித்துக் கொள்வாராவர்."
        },
        {
            "number": 184,
            "category": "தெரிந்து தெளிதல்",
            "poem": "நற்பால கற்றாரும் நாடாது சொல்லுவர் \nஇற்பாலர் அல்லார் இயல்பு இன்மை நோவது என்? \nகற்பால் கலங்கு அருவி நாட! - மற்று யாரானும் \nசொல் சோரா தாரோ இலர். . . . .[184]",
            "explanation": "மலைகளிடத்து விளங்கிய அருவிகள் பாயும் மலை நாடனே! நல்ல குடியின்கட் பிறந்து நல்லனவற்றைக் கற்றாரும் (சில நேரங்களில்) ஆராய்தலிலராய்ப் பிழைபடச் சொல்லுவார்கள் நல்ல - குடியின்கட் பிறவாதார் (சொற்களிலுள்ள) இன்னாமையும் பிழைகளுமாகிய இயல்பின்மையை நினைந்து வருந்துவது எதுபற்றி? யாவரே யாயினும் சொல்லின்கண் சோர்வுபடாதார் இலர்.",
            "meaning": "யாவர் மாட்டும் சொற்சோர்வு உண்மையான் கருத்து ஒன்றனையே நோக்குக."
        },
        {
            "number": 185,
            "category": "தெரிந்து தெளிதல்",
            "poem": "பூந்தண் புனல் புகார்ப் பூமி குறி காண்டற்கு \nவேந்தர் வினாயினான், மாந்தரை - சான்றவன், \nகொண்டதனை நாணி, மறைத்தலால், - தன் கண்ணின் \nகண்டதூஉம் எண்ணிச் சொலல்!. . . . .[185]",
            "explanation": "அழகிய குளிர்ந்த நீரை உடைய புகாரின்கண் உள்ள பூமியது அளவை அறியும்பொருட்டு சோழவரசன் மக்களைக் கேட்டான் அறிவு சான்ற ஒருவன் ஒருவன் களவினால் ஆண்டுவருகின்ற நிலத்தை எடுத்துக் கூற நாணி அதனை மறைத்து இத்துணையென்று வரையறுத்துக் கூறினானாதலால் தன் கண்ணாற் கண்டு தெளிய அறிந்ததனையும் ஆராய்ந்து சொல்லுக.",
            "meaning": "கண்ணாற் கண்டவற்றையும் அவற்றது நன்மை தீமை கூறுபாடு அறிந்தே கூறுக."
        },
        {
            "number": 186,
            "category": "தெரிந்து தெளிதல்",
            "poem": "ஒருவன் உணராது, உடன்று எழுந்த போருள், \nஇருவரிடை நட்பான் புக்கால், பெரிய \nவெறுப்பினால் பேர்த்துச் செறுப்பின், தலையுள் \nகுறுக் கண்ணி ஆகிவிடும். . . . .[186]",
            "explanation": "ஒருவன் ஆராயாது மாறுபட்டுச் சினந்து எழுந்தபோரின் கண் அவ்விருவருக்கும் இடையே நட்பாக்கும் பொருட்டுப் புகுந்தால் தன் சொற்களைக் கேளாது மிக்க வெறுப்பினால் மீண்டும் போர் தொடுக்கும் உள்ளத்தராயின் எருதின் தலையிலுள்ள குறிய கயிற்றைப்போல் திருத்த முடியாதாம்.",
            "meaning": "தன்சொல் கேளாதவரைத் திருத்தப் புகலாகாது."
        },
        {
            "number": 187,
            "category": "தெரிந்து தெளிதல்",
            "poem": "எனைப் பலவே ஆயினும், சேய்த்தாப் பெறலின், \nதினைத் துணையேயானும் அணிக் கோடல் நன்றே \nஇனக் கலை தேன் கிழிக்கும் ஏகல் சூழ்வெற்ப! \nபனைப் பதித்து, உண்ணார் பழம். . . . .[187]",
            "explanation": "இனமாகிய ஆண் குரங்குகள் தேன் கூடுகளைக் கிழிக்கும் ஓங்கிய கற்கள் சூழ்ந்திருக்கின்ற மலைநாட்டை உடையவனே எனைப் பலவேயாயினும் - எத்துணைப் பலவேயாயினும் சேய்த்தாற் பெறலின் நெடுநாட்களுக்குப்பின் பெறுதலைவிட தினையளவிற்றாயினும் அணித்த நாட்களுக்குள் பெறுதல் நல்லது பனம்பழத்தை நட்டுவைத்துப் பனை பழுத்தால் அப்பழத்தை உண்போம் என்றிருப்பார் யாருமில்லையாதலான்.",
            "meaning": "பயன் சிறியதேயாயினும் அணித்தே வருவதைக் கொள்க."
        },
        {
            "number": 188,
            "category": "தெரிந்து தெளிதல்",
            "poem": "மனம் கொண்டக்கண்ணும் மருவு இல செய்யார், \nகனம் கொண்டு உரைத்தவை காக்கவே வேண்டும்; \nசனங்கள் உவப்பன, செய்யாவும், செய்க! \nஇனம் கழு ஏற்றினார் இல். . . . .[188]",
            "explanation": "(ஒரு காரியத்தைச் செய்ய) மனம் விரும்பிய இடத்தும் அது வழக்கத்தில் வராவாயின் அதனைச் செய்யார் அறிவுடையோர் நூல்கள் ஆகாவென் றுரைத்தனவற்றை உறுதிகொண்டு அவற்றைக் காத்தல் வேண்டும். நூல்கள் ஆகாவென உரைத்தனவும் மக்களால் விரும்பப்படுவனவாயின் அவற்றைச் செய்தல் வேண்டும். இனங் கழுவு ஏற்றினார் இல் - நூல்களோடு மாறுபட்டுக் கூறுகின்றனர் என்று மக்களைக் கழுவின்கண் ஏற்றினார் உல்கத்தில் இல்லை ஆதலான்.",
            "meaning": "உலக நடையினை யறிந்து அதற்கொப்ப ஒழுகுக."
        },
        {
            "number": 189,
            "category": "தெரிந்து தெளிதல்",
            "poem": "கடுப்பத் தலைக் கீறி, காலும் இழந்து, \nநடைத் தாரா என்பதூஉம் பட்டு, முடத்தோடு \nபேர் பிறிதாகப் பெறுதலால், போகாரே \nநீர் குறிதாகப் புகல். . . . .[189]",
            "explanation": "நீர் சுருங்கி இறங்கிப் போகலாம் படி அளவுபட்டிருக்க அந்நெறியில் இறங்கிப் போதலை ஒழித்து தலை மிகவும் கிழிபட்டு கால்களும் வலி இழந்து நடத்தலைச் செய்யா வென்றும் சொல்லப்பட்டு முடம் என்ற பெயரோடு வேறு பெயர்களையும் அடைதலால் (அத்தகைய நெறியின்கண்) அறிவுடையார் செல்லுதலிலர்.",
            "meaning": "தம்உயிர்க்கு ஏதம்பட வருவன செய்யாதொழிக."
        },
        {
            "number": 190,
            "category": "தெரிந்து தெளிதல்",
            "poem": "சிறிது ஆய கூழ் பெற்று, செல்வரைச் சேர்ந்தார், \nபெரிது ஆய கூழும் பெறுவர்; - அரிது ஆம் \nஇடத்துள் ஒருவன் இருப்புழிப் பெற்றால், \nகிடப்புழியும் பெற்றுவிடும். . . . .[190]",
            "explanation": "பெறுதற்கரிய ஒருவன் இருக்க இடம் பெற்றால் படுத்தற்குரிய இடத்தையும் பெற்றுவிடுவான்; (அதுபோல) செல்வரை அடைந்தவர்கள் முன்னர்ச் சிறிய அளவிற்றாய கூழினைப் பெற்று பின்னர் மிகுந்த அளவிற்றாய உணவினையும் பெறுவர்.",
            "meaning": "தக்கவர்களைச் சார்ந்தொழுகின் மிகுந்த பயனை அடையலாம்."
        },
        {
            "number": 191,
            "category": "தெரிந்து தெளிதல்",
            "poem": "புன் சொல்லும் நன் சொல்லும் பொய் இன்று உணர்கிற்பார், \nவன் சொல் வழியராய் வாழ்தலும் உண்டாமோ? \nபுன் சொல் இடர்படுப்பது அல்லால், ஒருவனை \nஇன் சொல் இடர்ப்படுப்பது இல். . . . .[191]",
            "explanation": "ஒருவனை வன்சொல் இடருட் படுத்துவதல்லது இனியசொல் இடருட் படுத்துவது இல்லை. (ஆகவே) இன்னாத சொல்லாலும் இனிய சொல்லாலும் வரும் பயனைக் குற்றமின்றி அறியவல்லார் வன்சொற் சொல்லி அதன் வழியே ஒழுகுபவராய் வாழ்ந்திருத்தலும் உண்டோ.",
            "meaning": "இனிய சொற்களைச் சொல்லுக."
        },
        {
            "number": 192,
            "category": "தெரிந்து தெளிதல்",
            "poem": "மெய்ந் நீரர் ஆகி விரியப் புகுவார்க்கும், \nபொய்ந் நீரர் ஆகிய பொருளை முடிப்பார்க்கும், \nஎந் நீரர் ஆயினும் ஆக! - அவரவர் \nதம் நீரர் ஆதல் தலை. . . . .[192]",
            "explanation": "உண்மையான நீர்மையை உடையராகித் தமது குண மேம்பாடுகள் விரிந்து நிற்கக் காரியத்தின்கண் புகுகின்றவர்களுக்கும் பொய்ம்மையான நீர்மை உடையராகித் தாங் கருதிய பொருளை முடிப்பார்க்கும் அவர்கள் காரியம் முடிக்கும்பொருட்டு எந்த நீர்மை உடையராய் ஒழுகினும் ஒழுகுக ஏனைய காலங்களில் ஒவ்வொருவரும் தத்தமக்குரிய ஒழுக்கினராய் ஒழுகுதல் தலைசிறந்தது.",
            "meaning": "ஒவ்வொருவரும் தத்தமக்குரிய ஒழுக்கினை விடாராய் ஒழுகுதலே தலைசிறந்தது."
        },
        {
            "number": 193,
            "category": "தெரிந்து தெளிதல்",
            "poem": "யாவரேயானும், இழந்த பொருள் உடையார், \nதேவரே ஆயினும், தீங்கு ஓர்ப்பர்; - பாவை \nபடத் தோன்றும் நல்லாய்! - நெடு வேல் கெடுத்தான் \nகுடத்துள்ளும் நாடிவிடும். . . . .[193]",
            "explanation": "சித்திரப் பாவையது தன்மை பொருந்தித் தோன்றும் நல்லாய்! நீண்ட வேலைத் தொலைத்தா னொருவன் குடத்துள்ளேயும் நாடுவான் (அதுபோல) கெடுத்ததொரு பொருளையுடையார் எத்தகைய சிறந்த அறிவினை யுடையவராயினும் முன்னிற்பார் தேவர்களேயானாலும் தமது பொருளைக் கைக்கொண்டாரெனத் தீமையாக நினைப்பர்.",
            "meaning": "பொருளினை இழந்தார் ஆராயாது ஐயுறுவராயின் அது நோக்கி அவரைவெறுக்காது பொறுத்தல் வேண்டும்."
        },
        {
            "number": 194,
            "category": "தெரிந்து தெளிதல்",
            "poem": "துயிலும் பொழுதே தொடு ஊண் மேற்கொண்டு, \nவெயில் விரி போழ்தின் வெளிப்பட்டார் ஆகி, \nஅயில் போலும் கண்ணாய்! - அடைந்தார்போல் காட்டி, \nமயில் போலும் கள்வர் உடைத்து. . . . .[194]",
            "explanation": "வேலினை ஒக்கும் கண்களை உடையாய்! பித்தரும் உறங்குகின்ற அரையாமத்தில் கதவு முதலியனவற்றைத் தகர்த்தல் செய்து அக்களவான் வரும் உணவினை உண்ணுதலே தொழிலாகக் கொண்டு ஞாயிறு எழுந்து வெயில் விரிந்த பொழுதின்கண் உறக்கம் நீங்கி வெளியே தோன்றினவர்களாகி எல்லார்க்கும் தாம் நட்டார் போன் றறிவித்து (நிற்கும்) மயிலைப் போன்ற கள்வர்களை உடைத்தாயிரா நின்றது இவ்வுலகம்.",
            "meaning": "வஞ்சக் கள்வரை மிக உடையது இவ்வுலக மாதலால் அவரை யறிந்து தம்மைப் பாதுகாக்க என்பதாம்."
        },
        {
            "number": 195,
            "category": "தெரிந்து தெளிதல்",
            "poem": "செல்லற்க, சேர்ந்தார் புலம்புற! செல்லாது \nநில்லற்க, நீத்தார் நெறி ஒரீஇ! பல் காலும் \nநாடுக, தான் செய்த நுட்பத்தை! - கேளாதே \nஓடுக, ஊர் ஓடுமாறு!. . . . .[195]",
            "explanation": "தம்மை அடைக்கலமாக அடைந்தார் துன்புற்று அவலிக்குமாறு தீயவழியில் செல்லா தொழிக இருவகைப் பற்றினையும் நீத்தார் அறிவுறுத்திய நெறியின்கண் செல்லாது அதனைவிட்டு நில்லாதொழிக தான் ஆராய்ந்து அறிந்த நுண்ணிய பொருளை பலமுறையும் ஆராய்க உலகத்தார் செல்கின்ற நெறியின் கண்ணே யாரையும் வினவுதலின்றிச் செல்க.",
            "meaning": "(1)தம்மை அடைக்கலமாக அடைந்தாரைத் துன்புறுத்தலாகாது. (2) துறவிகள் அறிவுறுத்திய நெறியில் ஒழுகல் வேண்டும். (3) தான்கண்ட நுட்பத்தைப் பலகாலும் ஆராய்க. (4) உலகத்தோ டொத்து வாழ்."
        },
        {
            "number": 196,
            "category": "பொருள்",
            "poem": "தெருளாது ஒழுகும் திறன் இலாதாரைப் \nபொருளால் அறுத்தல் பொருளே; பொருள் கொடுப்பின், \nபாணித்து நிற்கிற்பார் யாவர் உளர்? - வேல் குத்திற்கு \nஆணியின் குத்தே வலிது. . . . .[196]",
            "explanation": "தன்னைத் தெளியாது செருக்கோடு ஒழுகுகின்ற திறப்பாடில்லாத பகைவரை பொருள் கொண்டு கொல்லுதலே செய்யத்தக்க காரியம் (அப்பகைவரைக் கொல்லும் பொருட்டுச் சிலர்க்குப்) பொருளினைக் கொடுப்பின் அவரைக் கொல்லாது தாமதித்து நிற்பார் யாவர் உளர் வேலாற் குத்துதலைவிட காணிப்பொருளால் குத்துவதே வலிமை யுடையதாம்.",
            "meaning": "பகைவரைப் பொருளாற் கோறலே சிறந்ததாதலின் பொருளினை மிகுதியுஞ் செய்க."
        },
        {
            "number": 197,
            "category": "பொருள்",
            "poem": "ஒல்லாது வின்றி, உடையார் கருமங்கள் \nநல்லவாய் நாடி நடக்குமாம்; இல்லார்க்கு \nஇடரா இயலும்; - இலங்கு நீர்ச் சேர்ப்ப! \nகடலுள்ளும் காண்பவே, நன்கு. . . . .[197]",
            "explanation": "விளங்குகின்ற கடல் நாடனே! பொருள் உடையார்செய்யத்தொடங்கிய செயல்கள் முடியாதன இல்லாமல் நன்மையாகவே ஆராயப்பட்டு முடியும் பொருள் இல்லாதவர்களுக்கு அவர் தொடங்கிய காரியங்கள் துன்பமாகவே முடியும் கடல்தாண்டிச் சென்ற இடத்தின்கண்ணும் செய்யத் தொடங்கிய செயலின்கண் வெற்றியையே காண்பார்கள்.",
            "meaning": "பொருள் உடையார்க்கு முடியாத செயல்கள் யாண்டும் இலவாம்."
        },
        {
            "number": 198,
            "category": "பொருள்",
            "poem": "அருமையுடைய பொருள் உடையார், தங்கண் \nகருமம் உடையாரை நாடார்; - எருமைமேல் \nநாரை துயில் வதியும் ஊர! - குளம் தொட்டு, \nதேரை வழிச் சென்றார் இல். . . . .[198]",
            "explanation": "எருமையின்மீது நாரை தூங்குகின்ற மருதநிலத் தலைவனே குளத்தினைத் தோண்டி (அதனிடத்தில் உறைவதற்குத்) தேரை இருக்குமிடத்தைத் தேடிச் செல்வா ரிலர். (அதுபோல) பெறுதற் கருமையை உடைய பொருளினை உடையார். தங்கண் - தம்மிடம் காரியம் உடையவர்களை தேடுதலிலர்.",
            "meaning": "பொருளுடையாரிடம் கருமம் உடையார் தாமே தேடி வருவர்."
        },
        {
            "number": 199,
            "category": "பொருள்",
            "poem": "அருள் உடையாரும், மற்று அல்லாதவரும், \nபொருள் உடையாரைப் புகழாதார் இல்லை; \nபொரு படைக் கண்ணாய்! - அதுவே, திரு உடையார் \nபண்டம் இருவர் கொளல். . . . .[199]",
            "explanation": "போரிடுகின்ற வேல்போன்ற கண்ணை உடையாய்! அருளினை உடைய பெரியோர்களும் சிறியவர்களும் செல்வமுடையாரை புகழ்ந்து பேசாதார் இலர் (எல்லோரும் புகழ்வர்) அங்ஙனம் புகழ்தலே புண்ணிய முடையார் விற்கும் பொருளை இருவர் மாறுபட்டுக் கொள்ளுதலை ஒக்கும்.",
            "meaning": "பொருள் உடையாரை எல்லோரும் புகழ்வர்."
        },
        {
            "number": 200,
            "category": "பொருள்",
            "poem": "உடையதனைக் காப்பான் உடையான்; அதுவே \nஉடையானைக் காப்பதூஉம் ஆகும்; - அடையின், \nபுதற்குப் புலியும் வலியே; புலிக்குப் \nபுதலும் வலியாய்விடும். . . . .[200]",
            "explanation": "சென்றடையுமாகில் காட்டிற்கு புலியும் பாதுகாவலாம் புலிக்கு காடும் பாதுகாவலாய் நிற்கும் (அதுபோல) தன்னிடத்திலுள்ள பொருளை இடையூறுபடாது காப்பாற்றுகின்றவனே பொருள் உடையா னெனப்படுவான் அப்பொருள் தானே தன்னையுடையானை இடையூறுஉறாமற் காப்பாற்றுகின்றதாகும்.",
            "meaning": "பொருளை ஒருவன் காப்பாற்றினால் அவனைப் பொருள் காப்பாற்றும்."
        },
        {
            "number": 201,
            "category": "பொருள்",
            "poem": "வருவாய் சிறிதுஎனினும், வைகலும் ஈண்டின், \nபெரு வாய்த்தாய் நிற்கும், பெரிதும்; - ஒருவாறு \nஒளி ஈண்டி நின்றால், உலகம் விளக்கும்; \nதுளி ஈண்டில், வெள்ளம் தரும். . . . .[201]",
            "explanation": "விண்மீன்கள் ஒன்றுகூடி நின்றால் ஒருவகையாக இருள் நீங்க உலகத்தினை விளங்கச்செய்யும் மழைத்துளிகளும் இடைவிடாது ஒன்றுசேரில் கடலைப்போல் மிகுந்த நீரைத் தரும். (அவைபோல) (ஒருவனுக்கு) பொருள் வருவாய் சிறிதாயினும் நாடோறும் சோர்வின்றிச் சிறிதாயினும் சேர்த்து வைப்பின் மிகவும் பெரிய அளவினை உடையதாக ஆகும்.",
            "meaning": "வருவாய் சுருங்கியதாயினும் நாடோறும் சிறிது சிறிதாகச் சேர்த்துவைத்தால் செல்வம் வளர்ந்து பெரிதாகும்."
        },
        {
            "number": 202,
            "category": "பொருள்",
            "poem": "உள்ளூரவரால் உணர்ந்தார் முதல் எனினும், \nஎள்ளாமை வேண்டும்; - இலங்கிழாய்! - தள்ளாது \nஅழுங்கல் முது பதி அங்காடி மேயும் \nபழங் கன்று ஏறு ஆதலும் உண்டு. . . . .[202]",
            "explanation": "விளங்குகின்ற இழையினை உடையாய்! ஒலியினையுடைய பழைய நகரில் கடைத்தெருவின்கண் நடக்கமுடியாது நடந்து மேய்கின்ற பழைய கன்று வலிய எருதாதலும் உண்டு. (ஆதலால்) ஒருவனுக்கு முதலாக இருக்கின்ற பொருளது சிறுமையை அவனது ஊரின் கண் வாழ்பவரால் ஐயமின்றி அறிந்தோமாயினும் அவனைப் பொருளிலான் என்று இகழா தொழிதல் வேண்டும்.",
            "meaning": "பொருள் சிறிதுடையார் என்று யாரையும் இகழற்க."
        },
        {
            "number": 203,
            "category": "பொருள்",
            "poem": "களமர் பலராமனும் கள்ளம் படினும், \nவளம் மிக்கார் செல்வம் வருந்தா; - விளைநெல் \nஅரிநீர் அணை திறக்கும் ஊர்! - அறுமோ, \nநரி நக்கிற்று என்று கடல்?. . . . .[203]",
            "explanation": "விளைந்த நெல்லை அறுக்கும் பொருட்டு உழவர்கள் நீர் வடிய வடிகாலைத் திறக்கும் மருதநிலத் தலைவனே! நரி நக்கியது காரணமாகக் கடல்நீர் வற்றுதலுண்டோ (இல்லை). (அதுபோல) ஏவல்செய்வார் பலராலும் களவு செய்யப்படினும் பொருள் வருவாய் மிகுதியும் உடையாரது செல்வம் குறைந்து வருந்துதலில்லை.",
            "meaning": "பொருள் வருவாய் மிக உடையார், களமர் களவு செய்ததால் செல்வம் குறைந்து வருந்தார்."
        },
        {
            "number": 204,
            "category": "பொருள்",
            "poem": "நாடு அறியபபட்ட பெருஞ் செல்வர், நல்கூர்ந்து \nவாடிய காலத்தும், வட்குபவோ? - வாடி, \nவலித்து, திரங்கி, கிடந்தேவிடினும், \nபுலித் தலை நாய் மோத்தல் இல். . . . .[204]",
            "explanation": "உணவு பெறாமையால் வாட்டமுற்று நரம்புகள்வலித்து உடல் சுருக்கத்தையடைந்து முதுமையால் படுத்தே கிடப்பினும் அங்ஙனம் கிடைக்கும் புலியது தலையை நாய் சென்று மோந்து பார்த்தல்கூட இல்லை (ஆகையால்) நாடு அறியப்பட்ட பெரும் செல்வர் உலகத்தாரால் அறியப்பட்ட மிகுந்த செல்வத்தினை யுடையார் வறுமை யுற்று தளர்ந்த இடத்தும் பிறருக்குத் தாழ்வாகத் தோன்றுவரோ? தோன்றார்.",
            "meaning": "பெருஞ்செல்வ முடையார் தம் செல்வம் சுருங்கியவிடத்தும் பிறருக்குத் தாழ்வாகத் தோன்றார்."
        },
        {
            "number": 205,
            "category": "பொருளைப் பெறுதல்",
            "poem": "தம் தம் பொருளும், தமர்கண் வளமையும், \nமுந்துற நாடிப் புறந்தரல் ஓம்புக! \nஅம் தண் அருவி மலை நாட! - சேண் நோக்கி, \nநந்து, நீர் கொண்டதே போன்று!. . . . .[205]",
            "explanation": "அழகிய குளிர்ந்த அருவிகளை உடைய மலைநாடனே! கால நெடுமையை நோக்கி நத்தை நீரைத் தன்னிடத்தே பாதுகாத்துக் கொண்டதுபோல தத்தமது பொருளையும் தம் சுற்றத்தாரிடத்துள்ள செல்வத்தையும் முற்படவே ஆராய்ந்து பின்னாளில் உதவும் பொருட்டு பொருளினைச் சேமித்துக் காவல்செய்க.",
            "meaning": "பின்னாளில் உதவும் பொருட்டுப் பொருளினைச் சேமித்துக் காவல் செய்க."
        },
        {
            "number": 206,
            "category": "பொருளைப் பெறுதல்",
            "poem": "மறந்தானும், தாம் உடைய தாம் போற்றின் அல்லால், \nசிறந்தார் தமர் என்று, தேற்றார் கை வையார்; \nகறங்கு நீர் கால் அலைக்கும் கானல் அம் சேர்ப்ப! \nஇறந்தது பேர்த்து அறிவார் இல். . . . .[206]",
            "explanation": "ஒலிக்கின்ற நீரை உடைய உப்பங்கழிகள் அலைவீசுதற் கிடனாய கடற்கரைச் சோலையை உடைய அழகிய கடல் நாடனே! தமது கையினின்றும் போய பொருளை மீட்டுத்தர அறிவாரில்லையாதலால் தம்மிடத்துள்ள பொருளை தாம் காவல் செய்யின் அல்லது தமக்குச் சிறந்தார் எனவும் உறவினர் எனவும் கருதி நம்பலாகாதார் கையின்கண் ஒருகால் மறந்தும் வைத்தல் இலர் அறிவுடையார்.",
            "meaning": "ஒவ்வொருவரும் தந்தம் பொருளைத் தாமே பாதுகாத்தல் வேண்டும்."
        },
        {
            "number": 207,
            "category": "பொருளைப் பெறுதல்",
            "poem": "அமையா இடத்து ஓர் அரும் பொருள் வைத்தால், \nஇமையாது காப்பினும் ஆகா; இமையோரும் \nஅக் காலத்து ஓம்பி, அமிழ்து கோட்பட்டமையால், \nநல் காப்பின் தீச் சிறையே நன்று. . . . .[207]",
            "explanation": "தேவர்களும் முற்காலத்து பாதுகாத்தும் அமிர்தம் கருடனால் கொள்ளப்பட்டமையால் நன்றாகக் காவல் செய்தலினும் யாரும் நெருங்கமுடியாத தக்க இடத்தின்கண் வைத்துக் காவல் செய்தலே நல்லது. (ஆதலால்) பொருந்தாத விடத்து ஓர் அரிய பொருளை வைத்தால் கண்ணிமையாது காவல் செய்யினும் காவல் செய்ய முடியாதாம்.",
            "meaning": "பொருளை, யாரும் நெருங்கமுடியாத தக்க இடத்தின்கண் வைத்துக் காவல் செய்தல் வேண்டும்."
        },
        {
            "number": 208,
            "category": "பொருளைப் பெறுதல்",
            "poem": "ஊக்கி, உழந்து, ஒருவர் ஈட்டிய ஒண் பொருளை, \n'நோக்குமின்!' என்று, இகழ்ந்து, நொவ்வியார்கை விடுதல், \nபோக்கு இல் நீர் தூஉம் பொரு கழித் தண் சேர்ப்ப! \nகாக்கையைக் காப்பு இட்ட சோறு. . . . .[208]",
            "explanation": "வடிவாய் இல்லாத கடல் நீர்த்துளிகளைத் தூவுகின்ற கரையினைப் பொருகின்ற உப்பங்கழிகளையுடைய குளிர்ந்த கடல் நாடனே! ஒருவர் முயன்று வருந்தித் தேடிய ஒள்ளிய பொருளை காவல் செய்தலை இகழ்ந்து கீழ்மக்களிடத்து ஒப்புவித்தல் காக்கையைக் காவலாக வைத்த சோற்றினை ஒக்கும்.",
            "meaning": "காத்துத் தருமாறு கீழ்மக்களிடம் ஒப்புவித்த பொருளைப் பின்னர்ப் பெறுதல் அரிதாம்."
        },
        {
            "number": 209,
            "category": "பொருளைப் பெறுதல்",
            "poem": "தொடி முன்கை நல்லாய்! - அத் தொக்க பொருளைக் \nகுடிமகன் அல்லான் கை வைத்தல், - கடி நெய்தல் \nவேரி கமழும் விரி திரைத் தண் சேர்ப்ப! \nமூரியைத் தீற்றிய புல். . . . .[209]",
            "explanation": "வளையல் பொருந்திய முன் கையையுடைய நல்லாய்! புதிதாக அலர்ந்த நெய்தலது நறுநாற்றம் கமழுகின்ற விரிந்த அலைகளையுடைய குளிர்ந்த கடல்நாடனே! முயன்று வருந்திச் சேர்த்த அத்திரண்ட பொருளை நற்குடியிற் பிறந்த மகன் அல்லாதவனிடத்து வைத்தல் கிழவெருதை உண்பித்த புல்லோ டொக்கும்.",
            "meaning": "நற்குடிப் பிறவாரிடத்து வைத்த பொருள் பயன்படுதலில்லை."
        },
        {
            "number": 210,
            "category": "பொருளைப் பெறுதல்",
            "poem": "முன்னை உடையது காவாது, இகழ்ந்து இருந்து, \nபின்னை அஃது ஆராய்ந்து கொள்குறுதல், - இன்னியல் \nமைத்தடங்கண் மாதராய் அஃதாதல், வெண்ணெய்மேல் \nவைத்து, மயில் கொள்ளுமாறு. . . . .[210]",
            "explanation": "இனிய இயல்பையுடைய மையுண்ட அகன்ற கண்களையுடைய மாதே! தான் எளிதாகக் கொள்ளக்கூடிய முன்னால் உள்ள பொருளை பெற்றுக் காவல் செய்தலின்றி விரும்பாது வெறுத்திருந்து எளிதாகக் கொள்ள முடியாத காலத்து அப்பொருளை தேடிக்கொள்ளுதல் அங்ஙனந் தேடிக் கோடல் வெண்ணெயை மேலே வைத்து அஃது உருகிக் கண்களை மறைத்தபின் மயிலைப் பிடிப்பதோ டொக்கும்.",
            "meaning": "எளிதாகக் கொள்ளக்கூடிய பொருளைக் கொள்ளாது அரிதாயவிடத்துப் பின்னர் அதனை வருந்திப் பெறுதல் மடமையாகும்."
        },
        {
            "number": 211,
            "category": "பொருளைப் பெறுதல்",
            "poem": "'கைவிட்ட ஒண் பொருள் கைவரவு இல்' என்பார் \nமெய்ப்பட்ட ஆறே உணர்ந்தாரால், மெய்யா; \nமடம் பட்ட மான் நோக்கின் மா மயில் அன்னாய்! \nகடம் பெற்றான் பெற்றான் குடம். . . . .[211]",
            "explanation": "மடப்பம் பொருந்திய மான்போன்ற பார்வையையுடைய சிறந்த மயில் போல்வாய்! மெய்யான நெறியிலே நின்று உலக இயலை அறிந்தார் உண்மையாகவே கைவிட்ட ஒண் பொருள் யாதொரு கரியுமின்றிக் கடனாகத் தன் கையினின்றும் விட்ட ஒள்ளிய பொருள் மீட்டுத் தன் கையின்கண் வருதல் இல்லை என்று கூறுவார்கள் பிறர்க்குக் கடனாகக் கொடுத்த பொருளை மீட்டுப் பெற்றானெனப் படுவான் உறுதி கூறுதற்குப் பாம்புக் குடத்தைப் பெற்றவனேயாவா னாதலால்.",
            "meaning": "யாதொரு சான்றுமின்றிக் கடன் கொடுத்தலாகாது."
        },
        {
            "number": 212,
            "category": "பொருளைப் பெறுதல்",
            "poem": "கடம் கொண்ட ஒண் பொருளைக் கைவிட்டு இருப்பார் \nஇடம் கொண்டு, 'தம்மினே' என்றால், தொடங்கிப் \nபகை மேற்கொண்டார் போல, கொண்டார் வெகுடல், \nநகை மேலும் கைப்பாய் விடும். . . . .[212]",
            "explanation": "தாம் கடனாகக் கொண்ட ஒள்ளிய பொருளை பிறரிடம் தம் கையினின்றும் விட்டிருப்பார் அவரிடத்திற் சென்று எம்மிடம் கொண்ட பொருளைத் தரவேண்டு மென்று கேட்டால் தம்மோடு பகையினை மேற்கொண்டவரைப்போலத் தொடங்கி கடன் வாங்கியவர் சினத்தல் விளையாட்டாகச் செய்தவிடத்தும் மனதிற்குக் கசப்பாய்விடும்.",
            "meaning": "கொடுப்பதாகக் குறித்த காலத்தில் தாங்கொண்ட பொருளைக் கொடாராயின் கடன்கொண்ட ஒண்பொருளை உடையார்க்கு மனக்கசப்பை உண்டாக்கும்."
        },
        {
            "number": 213,
            "category": "நன்றியில் செல்வம்",
            "poem": "அல்லது செய்வார் அரும் பொருள் ஆக்கத்தை \nநல்லது செய்வார் நயப்பவோ? - ஒல் ஒலி நீர் \nபாய்வதே போலும் துறைவ! கேள்; - தீயன \nஆவதே போன்று கெடும். . . . .[213]",
            "explanation": "ஒல்லென்று ஒலிக்கும் நீர் கற்பாறைமீது பாய்வதே போன்று விளங்கும் கடற்றுறையை உடையவனே! கேட்பாயாக தீச்செயல்களால் உண்டாகிய செல்வம் பெருகுவதே போன்று தோற்றுவித்துத் தன்னெல்லையைக் கடந்து கெட்டுப்போகும் (ஆதலால்) தீவினை செய்வாரது அரிய பொருளாகிய ஈட்டத்தை நல்வினையைச் செய்வார் விரும்புவரோ? (விரும்புதலிலர்.)",
            "meaning": "நல்லோர், தீயது செய்வார் செல்வ நிலையாமையை அறிந்து அதனைப் பொருளாக மதித்தலிலராகலின், தீவினை செய்து பொருளீட்டலாகாது என்பதாம்."
        },
        {
            "number": 214,
            "category": "நன்றியில் செல்வம்",
            "poem": "தொன்மையின் மாண்ட துணிவு ஒன்றும் இல்லாதார் \nநன்மையின் மாண்ட பொருள் பெறுதல், - இன் ஒலி நீர் \nகல் மேல் இலங்கு மலை நாட! - மாக் காய்த்துத் \nதன்மேல் குணில் கொள்ளுமாறு. . . . .[214]",
            "explanation": "இனிய ஒலியினையுடைய அருவிநீர் கற்பாறைமேல் இழியா நின்று விளங்கும் மலைநாடனே! பழைய நூல்களில் மாட்சிமைப்பட்ட துணிவு ஒரு சிறிதும் இல்லாதவர்கள் நலங்களில் மாட்சிமைப்பட்ட பொருளினை முயன்று உடையராதல் மாமரமானது காய்ப்புற்று அதனால் தன்மேல் பிறரெறியும் கல்லை ஏற்றுக்கொள்ளுதல் போலும்.",
            "meaning": "அறிவிலார் பெற்ற செல்வம் அவர்க்கே துன்பத்தினை விளைக்கும்."
        },
        {
            "number": 215,
            "category": "நன்றியில் செல்வம்",
            "poem": "பெற்றாலும் செல்வம், பிறர்க்கு ஈயார், தாம் துவ்வார், \nகற்றாரும் பற்றி இறுகுபவால்; - கற்றா \nவரம்பிடைப் பூ மேயும் வண் புனல் ஊர! \nமரம் குறைப்ப மண்ணா, மயிர். . . . .[215]",
            "explanation": "கன்றினை உடைய பசு வரம்பின்கண் உள்ள பூவினை உண்கின்ற வளமையுடைய புனல் நாடனே! மரங்களை வெட்டும் வாள் முதலிய கருவிகள் பழைய நூல்களின் துணிவைக் கற்றாரும் செல்வம் பெற்றாலும் - செல்வத்தை ஒருகாற் பெற்றாலும் வேண்டுவார்க்கு ஒன்றைக் கொடுத்தலுமிலர் தாமுந் துய்த்தலுமிலராகி பற்றுள்ள முடையவராய் நெகிழாது இறுகப்பிடிப்பர்; இஃது என்னோ என்றவாறு.",
            "meaning": "கற்றவர்கள் ஈதலுந் துய்த்தலுமின்றி இறுகப்பிடித்தல் அடாத செய்கையாம்."
        },
        {
            "number": 216,
            "category": "நன்றியில் செல்வம்",
            "poem": "வழங்கலும் துய்த்தலும் தேற்றாதான் பெற்ற \nமுழங்கு முரசுடைச் செல்வம், - தழங்கு அருவி \nவேய் முற்றி முத்து உதிரும் வெற்ப! - அது அன்றோ, \nநாய் பெற்ற தெங்கம்பழம். . . . .[216]",
            "explanation": "முழங்குகின்ற அருவிகளையுடைய மூங்கில் முதிர்ந்து முத்துக்களைக் கொட்டுகின்ற மலையை யுடையவனே! பிறர்க்கீதலும் தான் அடைதலும் முதலியன அறியாதான் கொண்டிருக்கின்ற முழக்குகின்ற முரசினை உடைய செல்வம் நாய்பெற்ற தேங்காயை அஃது ஒக்குமல்லவா?",
            "meaning": "ஈதல் துய்த்தல் இல்லாதான் பெற்ற மிகுந்த செல்வம் பயனின்றிக் கழியும்."
        },
        {
            "number": 217,
            "category": "நன்றியில் செல்வம்",
            "poem": "முழவு ஒலி முந்நீர் முழுதுடன் ஆண்டார் \nவிழவு ஊரில் கூத்தேபோல் வீழ்ந்து அவிதல் கண்டும், \n'இழவு' என்று ஒரு பொருள் ஈயாதான் செல்வம், \nஅழகொடு கண்ணின் இழவு. . . . .[217]",
            "explanation": "முழவு போன் றொலிக்கும் கடலாற் சூழப்பட்ட உலகமுழுதையும் ஆண்ட அரசர்கள் திருவிழா நடந்த ஊரில் ஆடிய கூத்தைப்போலப் பொலி வின்றி செல்வம் கெட்டொழிவதைப் பார்த்திருந்தும் நாமும்ஒருநாளில் இப் பொருளை இழந்து நிற்போம் என்று நினைத்து இரந்தவர்க்கு ஒருபொருளையும் கொடாதவனது செல்வம் வடிவும் அழகும் உடையா னொருவன் கண்ணிழந்து நிற்றலை யொக்கும்.",
            "meaning": "செல்வம் ஈகையின்றி விளங்குதலில்லை."
        },
        {
            "number": 218,
            "category": "நன்றியில் செல்வம்",
            "poem": "நாவின் இரந்தார் குறை அறிந்தும் தாம் உடைய \nமாவினை மாணப் பொதிகிற்பார், தீவினை \nஅஞ்சில் என்? அஞ்சாவிடில் என்? - குருட்டுக் கண் \nதுஞ்சில் என்? துஞ்சாக்கால் என்?. . . . .[218]",
            "explanation": "நாவினால் ஒருபொருளை இரந்தாரது குறைவினை அறிந்து தம்மிடத்தில் உள்ள செல்வத்தை மாட்சிமைப்படக் கரத்தலைச் செய்வார் தீய செயல்களுக்கு அஞ்சினால் அவர்கள் அடையும் நன்மையாது? அஞ்சா தொழியின் அவர்கள் அடையும் தீமை யாது? பார்வை இல்லாத கண் மூடியிருந்தா லென்ன தீமை மூடியிராது திறந்திருந்தாலென்ன நன்மை?",
            "meaning": "இரப்பார்க்கு கரக்கும் தீவினையே ஏனைய அறங்கள் எல்லாவற்றையும் அழிக்கும் ஆற்றல் மிக்கது. தீவினையாயவற்றுள்ளும் தலை சிறந்தது."
        },
        {
            "number": 219,
            "category": "நன்றியில் செல்வம்",
            "poem": "படரும் பிறப்பிற்கு ஒன்று ஈயார், பொருளைத் \nதொடரும் தம் பற்றினால் வைத்து, இறப்பாரே, \nஅடரும், பொழுதின்கண், இட்டு, குடர் ஒழிய, \nமீ வேலி போக்குபவர். . . . .[219]",
            "explanation": "அடுத்து வருகின்ற பிறப்பிற்கு உதவும்படி ஒரு பொருளையும் கொடாராய் பிறவிகள் தோறும் தொடர்ந்து வருகின்ற தமது பற்றால் ஈதலுந் துய்த்தலுமுடைய பொருளை அதனால் தாமும் பிறரும் பயன் கொள்ளாதவாறு பயனின்றி வைத்துவிட்டு இறந்துபோவார்; அடரும் பொழுதின்கண் - பகைவர்களோடு போர் செய்யும் பொழுது குடர் சரிந்ததாக வேறொன்றினை உள்ளேயிட்டு மேலே கட்டுக்கட்டி வைத்திருப்பவரோடு ஒப்பர்.",
            "meaning": "அறிவிலார் பொருளால் தாமும் பிறரும் பயன் கொள்ளாதவாறு ஈட்டிவைத் திழப்பர்."
        },
        {
            "number": 220,
            "category": "நன்றியில் செல்வம்",
            "poem": "விரும்பி அடைந்தார்க்கும், சுற்றத்தவர்க்கும், \nவருந்தும் பசி களையார், வம்பர்க்கு உதவல், \nஇரும் பணை வில் வென்ற புருவத்தாய்! - ஆற்றக் \nகரும் பனை அன்னது உடைத்து. . . . .[220]",
            "explanation": "பெரிய மூங்கிலாகிய வில்லினைத் தனது வடிவத்தால் வென்ற புருவத்தினையுடையாய் உணவிற்கு ஒன்றுமின்மையால் வருந்தி அறிமுக முண்மையால் தன்னை விரும்பி வந்து அடைந்தவர்களுக்கும் தம் உறவினர்க்கும் அவர்களை வருத்துகின்ற பசியினை நீக்காராகி புதிய அயலார்க்கு உதவி செய்தல் மிகவும் (தன்னைப் பாதுகாத்து ஓம்பினார்க்குப் பயன்படாது நெடுங்காலஞ் சென்று பிறர்க்குப் பயன்படும்) கரிய பனைபோலும் தன்மையை உடையது.",
            "meaning": "அறிவிலார் தமர் பசித்திருப்பப் பிறர்க்கீவர் இஃது அடாது என்பதாம். 'வருத்தும்' என்பது 'வருந்தும்' என எதுகை நோக்கி மெலிந்து நின்றது."
        },
        {
            "number": 221,
            "category": "நன்றியில் செல்வம்",
            "poem": "வழங்கார், வலி இலார், வாய்ச் சொல்லும் பொல்லார், \nஉழந்து ஒருவர்க்கு உற்றால் உதவலும் இல்லார், \nஇழந்தது இல் செல்வம் பெறுதல், - அதுவே \nபழஞ் செய் போர்பு ஈன்று விடல். . . . .[221]",
            "explanation": "(உணவிற்கு ஒன்று மின்மையால் பசியால் வருந்தி இரந்தார்க்கு) அவர்க்கு வேண்டிய உணவினைக் கொடாராய் கொடுக்கும் ஆற்றல் இலராதலின் சொல்லும் சொற்களாலும் தீயவர்களாய் வருந்தியாகிலும் ஒருவர்க்கு ஓரிடர் வந்துற்ற ஞான்றை உதவிசெய்து அதனை நீக்குதலும் செய்யாதவராகிய இத்தன்மையர். இறந்தது இல் செல்வம் பெறுதலும் - கெடுதலில்லாத செல்வத்தைப் பெற்றிருத்தலும் நெடுநாட்களாக எரு முதலிய உரம் பெற்றுவந்த வயல் உரம் பெறாத இப்பொழுது போர் இடுமாறு கதிர்கள் விடுதலை யொக்கும்.",
            "meaning": "ஈதல், இனிய, கூறுதல், உதவி செய்தல் முதலியன இல்லாதவர்கள் செல்வம் பெற்றிருத்தல், முன்செய்த நல்வினையாலே யாம்."
        },
        {
            "number": 222,
            "category": "நன்றியில் செல்வம்",
            "poem": "ஒற்கப்பட்டு ஆற்றார் உணர உரைத்தபின், \nநற் செய்கை செய்வார்போல் காட்டி, நசை அழுங்க, \nவற்கென்ற செய்கை அதுவால் - அவ் வாயுறைப் \nபுல் கழுத்தில் யாத்துவிடல். . . . .[222]",
            "explanation": "வறுமையா லொறுக்கப்பட்டு அதற்கு ஆற்றாதவர்களாய் (ஒருவரையடைந்து) அவர் மனதிற் பதியுமாறு உரைத்தவிடத்து அவர்க்கு நல்ல செய்கையைச் செய்வார் போன்று தோற்றி அதனான் அவர்கொண்ட விருப்பம் கெடுமாறு வலிய செய்கையைச் செய்தொழுகுமது வாயிடத்தில் இடுவதாகக் காட்டிய அந்தப் புற்களை பசுவின் கழுத்தில் கட்டிவிடுவதனோ டொக்கும்.",
            "meaning": "தம்பால் ஒன்று இரந்தாரைக் கொடுப்பதாகச் சொல்லி நீட்டித்து அலையவைத்தல் அடாத செய்கையாம்."
        },
        {
            "number": 223,
            "category": "நன்றியில் செல்வம்",
            "poem": "அடையப் பயின்றவர் சொல் ஆற்றுவராக் கேட்டால், \nஉடையது ஒன்று இல்லாமை ஒட்டின், - படை வென்று \nஅடைய அமர்த்த கண் பைந்தொடி! - அஃதால், \nஇடையன் எறிந்த மரம். . . . .[223]",
            "explanation": "வேலினது தன்மையைப் பெற்று. முகம் முழுதும். அமர்த்த கண் பைந்தொடி - நிறைந்திருக்கின்ற கண்களையும் பசிய தொடியையும் உடையாய் மிகவும் நெருங்கிப் பழகியவர்கள் தமக்கொன்று வேண்டியதாகக் கூறுஞ் சொற்களைக் கேட்டால் தன்னிடத்திலில்லாத அப்பொருளை உடையது ஒன்று தன்னிடத்துள்ளது ஒன்றாகவும் அதனைச் செய்வாராகவும் உறுதியாகக் கூறினால் அங்ஙனம் கூறுதல் இடையனால் வெட்டப்பட்ட மரத்தினை யொக்கும்.",
            "meaning": "முடியாத செயலை முடியும் என்று கூறற்க."
        },
        {
            "number": 224,
            "category": "நன்றியில் செல்வம்",
            "poem": "மரம்போல் வலிய மனத்தாரை முன் நின்று \nஇரந்தார் பெறுவது ஒன்று இல்லை; - குரங்கு ஊசல் \nவள்ளியின் ஆடும் மலை நாட! - அஃது அன்றோ, \nபள்ளியுள் ஐயம் புகல். . . . .[224]",
            "explanation": "குரங்கு வள்ளியில் ஊசல் ஆடும் மலைநாட குரங்குகள் வள்ளிக்கொடியின்கணிருந்து ஊசலாடுகின்ற மலைநாட்டைஉடையவனே! மரத்தைப்போல வலிய கன்னெஞ் சுடையாரை. அவர்முன்பு நின்று இரப்பவர் பெறக்கடவதொரு பொருளுமில்லை; அஃது - அவர் முன்பு நின்று இரத்தல் சமணப் பள்ளியுள் இரக்கப்புகுதலை யொக்கும்.",
            "meaning": "இரக்க முடையாரிடத்து இரப்பாயாக."
        },
        {
            "number": 225,
            "category": "நன்றியில் செல்வம்",
            "poem": "இசைவ கொடுப்பதூஉம், 'இல்' என்பதூஉம், \nவசை அன்று; வையத்து இயற்கை; அஃது அன்றி, \nபசை கொண்டவன் நிற்க, பாத்து உண்ணான் ஆயின், \nநசை கொன்றான் செல் உலகம் இல். . . . .[225]",
            "explanation": "தன்னால் கொடுக்கக் கூடியவற்றைக் கொடுத்தலும் கூடாதவற்றை இல்லை யென்று கூறுதலும் ஒருவனுக்குக் குற்றமாகாது அவை பெரியோர்களது செயல்களாம் அவ்வியற்கையின்றி கொடுப்பான் என்று மனதின்கண் விரும்பி நின்றான் நிற்க தன்னிடத் துள்ளதைப் பகுத்துக் கொடுத்து உண்ணாதவனானால் நிற்பானது விருப்பத்தைக் கெடுத்தானாதலால் செல்லுகின்ற மறுமை உலகத்தின்கண் இன்பம் அடைதல் இல்லை.",
            "meaning": "தன்னிடத்துள்ளதைக் கொடாதவனுக்கு மறுமையுலகத்தின்கண் இன்பம் இல்லை. உலகம் : ஆகுபெயர்."
        },
        {
            "number": 226,
            "category": "நன்றியில் செல்வம்",
            "poem": "தமராலும் தம்மாலும் உற்றால், ஒன்று ஆற்றி, \nநிகராகச் சென்றாரும் அல்லர்; - இவர் திரை \nநீத்த நீர்த் தண் சேர்ப்ப! - செய்தது உவவாதார்க்கு \nஈத்ததை எல்லாம் இழவு. . . . .[226]",
            "explanation": "பரந்த அலைகள் வெள்ளம்போல் பரக்கும் நீரையுடைய குளிர்ந்த கடல் நாடனே! தம்முடைய சுற்றத்தாராலும் தம்மாலும் ஒருவருக்கு ஓரிடர் வந்து பொருந்தியவிடத்து ஒரு பொருளுதவி அவர் மனமொப்ப ஒழுகினாருமல்லர். (அதுவன்றி) செய்ததைக்கொண்டு மனம் மகிழாதவர்களுக்கு கொடுத்த பொருள்கள் எல்லாம் இழந்த பொருள்களேயாம்.",
            "meaning": "பெற்றதைக் கொண்டு மனம் உவவாதார்க்குப் பொருள்கொடுத்தல் ஆகாது."
        },
        {
            "number": 227,
            "category": "ஊழ்",
            "poem": "எவ்வம் துணையாப் பொருள் முடிக்கும் தாளாண்மை, \nதெய்வம் முடிப்புழி, என் செய்யும், மொய் கொண்டு? \nபூப் புக்கு வண்டு ஆர்க்கும் ஊர்! - குறும்பு, இயங்கும் \nகோப்புக்குழி, செய்வது இல். . . . .[227]",
            "explanation": "பூவின்கண் புகுந்து வண்டுகள் ஒலிக்கின்ற வயல்நாடனே! (எந்நாட்டின் கண்ணும் தடையின்றிச் செல்ல வல்ல ஆணையையுடைய) பேரரசன் (போர் செய்யப்) புகுந்த இடத்து குறுநிலத்தை ஆளுமரசன் எதிர்த்துச் செய்வது ஒன்றுமில்லை (அவன் ஆளுகையின் கீழ் அடங்கியிருப்பான்); (அதுபோல) துன்பமே துணையாக தான் கருதிய பொருளை முடித்தற்குரிய முயற்சி இழவூழே (எதிர்த்து நின்று முடியாதவாறு) முடிக்கின்றவிடத்து முயற்சி அதனை எதிர்த்து வலிந்து என்ன செய்ய முடியும்? (கீழ்ப்பட்டேயிருத்தல் வேண்டும்.)",
            "meaning": "இழவூழ் எதிர்த்து நிற்குமிடத்துச் செய்யும் முயற்சியாற் பயனில்லையாம்."
        },
        {
            "number": 228,
            "category": "ஊழ்",
            "poem": "சுட்டிச் சொலப்படும் பேர் அறிவினார்கண்ணும், \nபட்ட விருத்தம் பலவானால், பட்ட \nபொறியின் வகைய, கருமம் அதனால், \nஅறிவினை ஊழே அடும். . . . .[228]",
            "explanation": "குறித்துச் சொல்லப்படும் மிகுந்த அறிவு உடையாரிடத்தும் உளவாய குற்றங்கள் பலவானால் (அதற்குக் காரணம்) பட்டபொறியின் வகைய கருமம் பொருந்தியிருக்கின்ற பழவினையின் இருக்கும் செயல்கள் என்பதறியப்படும் வழிப்பட்டனவாய் ஆகையால் நல்லறிவினை முன் செய்த ஊழே பேதைமையாக்கும்.",
            "meaning": "மிகுந்த அறிவுடையாரிடத்தும் குற்றங் காணப்படுதல் ஊழானாயது என்பதாம்."
        },
        {
            "number": 229,
            "category": "ஊழ்",
            "poem": "அம் கண் விசும்பின் அகல் நிலாப் பாரிக்கும் \nதிங்களும், தீங்குறுதல் காண்டுமால்; - பொங்கி, \nஅறைப் பாய் அருவி அணி மலை நாட! \nஉறற்பால யார்க்கும் உறும். . . . .[229]",
            "explanation": "மிகுந்து கற்பாறையின்கண் பாயாநின்ற அருவிகளையுடைய மலை நாடனே! அழகிய இடமகன்ற ஆகாயத்தினின்று மிகுந்த வெண்மையான கிரணங்களை வீசுகின்ற மதியும் கோளாற் றீமை யடைதலைக் காண்கின்றோம். (ஆதலால்) உறற்பால யார்க்கும் உறும் - தமக்கு வரக்கடவ துன்பங்கள் தம்மை மாற்றும் இயல்புடையாரே யெனினும் விடாது அவரைச் சென்று பற்றி நிற்கும்.",
            "meaning": "வருவது வந்தே தீரும். அதை மாற்றுதலும் ஆகாது. அதன்பொருட்டு வருந்துதலும் ஆகாது."
        },
        {
            "number": 230,
            "category": "ஊழ்",
            "poem": "கழுமலத்தில் யாத்த களிறும் கருவூர் \nவிழுமியோன் மேற்சென்றதனால், விழுமிய \nவேண்டினும், வேண்டாவிடினும், உறற்பால \nதீண்டா விடுதல் அரிது. . . . .[230]",
            "explanation": "சீகாழியின்கண் கட்டப்பட்டிருந்த யானையும் கருவூரின்கண் இருந்த சிறப்புடையவனாகிய கரிகாற் சோழனிடத்துச் சென்று அவனைக் கொண்டுவந்து அரசுரிமையை எய்துவித்ததால் சிறந்த பொருள்களை விரும்பினும் விரும்பாதொழியினும் அடைதற்குரியவாய் நின்ற நன்மைகள் அவனை அடையாது நிற்றல் இல்லை.",
            "meaning": "தமக்கு வரவேண்டிய நன்மைகள் வந்தே தீரும்."
        },
        {
            "number": 231,
            "category": "ஊழ்",
            "poem": "ஆஅய் வளர்ந்த அணி நெடும் பெண்ணையை, \nஏஎய், இரவு எல்லாம் காத்தாலும், வாஅய்ப் \nபடற்பாலார்கண்ணே, படுமே பொறியும் \nதொடற்பாலார்கண்ணே தொடும். . . . .[231]",
            "explanation": "தனக்கு ஆகி வளர்ந்த அழகிய நீண்ட பனையை பொருந்தி இரவு முழுதும் காவல் செய்திருப்பினும் வாயின்கண் பொருந்துதற் குரியாரிடத்தே கீழே விழுந்து அவர்க்குப் பயன்படும். (அதுபோல) செல்வமும் தீண்டுதற் குரியாரிடத்தே சென்று தொடாநிற்கும்.",
            "meaning": "தனக்கு ஆகாத செல்வத்தைப் பாதுகாப்பினும் நில்லாது."
        },
        {
            "number": 232,
            "category": "ஊழ்",
            "poem": "முன் பெரிய நல்வினை முட்டு இன்றிச் செய்யாதார், \nபின் பெரிய செல்வம் பெறல் ஆமோ? வைப்போடு \nஇகலிப் பொருள் செய்ய எண்ணியக்கால், என் ஆம்? \nமுதல் இலார்க்கு ஊதியம் இல். . . . .[232]",
            "explanation": "முற்பிறப்பின்கண் மிகுந்த நன்மை பயக்கும் அறங்களை தடையில்லாது செய்யாதவர்கள் பிற்பிறப்பின் கண் மிகுந்த செல்வத்தைப் பெறக்கூடுமோ? பிறர் வைத்திருக்கின்ற செல்வத்தோடு மாறுபட்டுப் பொருளினைச் செய்வோம் என்று நினைத்தால் எங்ஙனம் முடியும் வைத்ததொரு முதற்பொருள் இல்லாதவர்களுக்கு (அதனால் வரும்)பயனில்லையாதலால்.",
            "meaning": "முன் செய்த நல்வினையில்லார் முயன்றாலும் பொன்னைப் பெற முடியாதாம்."
        },
        {
            "number": 233,
            "category": "ஊழ்",
            "poem": "பல் நாளும் நின்ற இடத்தும், கணி வேங்கை \nநல் நாளே நாடி மலர்தலால், - மன்னர் \nஉவப்ப வழிபட்டு ஒழுகினும், செல்வம் \nதொகற்பால போழ்தே தொகும். . . . .[233]",
            "explanation": "பலநாளும் தானே நின்ற விடத்தும் கணியாகிய வேங்கை தான் பூத்தற்குரிய நல்ல நாளையே அறிந்து பூத்தலால் அரசர் மனமகிழுமாறு வேண்டியன செய்து வழிபட்டு ஒழுகினாலும் செல்வம் ஒருவர்க்குக் கூடும் பொழுதுதான் பல்லாற்றானும் வந்து சேரும்.",
            "meaning": "ஒருவனிடம் செல்வம், வருங்காலமறிந்தே வரும்."
        },
        {
            "number": 234,
            "category": "ஊழ்",
            "poem": "குரைத்துக் கொளப்பட்டார் கோள் இழுக்குப்பட்டு, \nபுரைத்து எழுந்து போகினும் போவர்; அரக்கு இல்லுள் \nபொய் அற்ற ஐவரும் போயினார்; - இல்லையே, \nஉய்வதற்கு உய்யா இடம். . . . .[234]",
            "explanation": "ஆரவாரித் துரைத்தலின் அவரால் பிணித்துக் கொள்ளப்பட்டார் அவர் எண்ணம் பழுதுபட அவர் பிணிப்பினின்றும் தப்பி எழுந்து உய்ந்து செல்லினும் செல்வர். அரக்கு இல் உள் - அரக்காற் செய்யப்பட்ட மாளிகையினுள்ளே யிருந்த குற்றமற்ற பாண்டவர் ஐவரும் தீயினின்றும் தப்பி நிலவறையின் வழியே சென்றனர். (ஆதலால்) பிழைத்தற்குரிய உயிருக்கு பிழைக்க முடியாதஇடம் என்று ஒன்றும் இல்லை.",
            "meaning": "ஊழ்வலியுடையார் எத்தகைய இடையூறுறினும் உய்வர்."
        },
        {
            "number": 235,
            "category": "ஊழ்",
            "poem": "'இது மன்னும் தீது' என்று இயைந்ததூஉம், ஆவார்க்கு \nஅது மன்னும் நல்லதே ஆகும்; - மது மன்னும் \nவீ நாறு கானல் விரி திரைத் தண் சேர்ப்ப! \nதீ நாள் திரு உடையார்க்கு இல். . . . .[235]",
            "explanation": "தேன் ஒழுகுகின்ற குவளைப்பூக்கள் மணம் வீசுகின்ற கடற்சோலையையுடைய விரிந்த அலைகளையுடைய குளிர்ந்த கடல் நாடனே! இவ்வினை இவர்க்குத் தீங்கினை நிலை நிறுத்துவதாம் என்று கருதப்பட்டுப் பொருந்தியதும் செல்வம் உடையராவார்க்கு (பொருளை ஈட்டுவார்க்கு) அவ்வினை (ஊழால்) நல்லதாகவே முடியும் (ஆதலால்) தீய நாட்கள் முன்செய்த நல்வினை உண்டாதலில்லை.",
            "meaning": "ஆகூழ் உடையார்க்குத் தீயனவும் நல்லனவாக முடியும்."
        },
        {
            "number": 236,
            "category": "ஊழ்",
            "poem": "ஆற்றும் தகைய அரசு அடைந்தார்க்கு ஆயினும், \nவீற்று வழி அல்லால், வேண்டினும், கைகூடா; \nதேற்றார் சிறியர் எனல் வேண்டா; - நோற்றார்க்குச் \nசோற்றுள்ளும் வீழும் கறி. . . . .[236]",
            "explanation": "எல்லாச் செல்வங்களையும் தரவல்ல தகுதியை உடைய அரசுகளை அடைந்தவர்களுக்கே யானாலும் நல்வினையுள்ளவழி அல்லது விரும்பி முயன்றாலும் கருதிய செல்வம் கைகூடுதல் இல்லை. (ஆதலால்) அறிவில்லாதவர்கள் அதனைப் படைத்தல் முதலிய ஆற்றல் இலராகலின் செல்வத்தாற் சிறியர் என்று கருதவேண்டா; தவம் செய்தார்க்கு சோற்றினுள்ளேயும் கறி தானே வந்து விழும்அவர் தவவலிமையால்.",
            "meaning": "அறிவிலாராயினும் நல்வினை யுள்ளார்க்குச் செல்வம் உளதாம். அரசர்களேயாயினும் அஃதிலார்க்குக் கருதிய கைகூடுதல் இலவாம்."
        },
        {
            "number": 237,
            "category": "ஊழ்",
            "poem": "ஆகும் சமயத்தார்க்கு ஆள்வினையும் வேண்டாவாம்; \nபோகும் பொறியார் புரிவும் பயம் இன்றே; \nஏ கல் மலை நாட! - என் செய்து, ஆங்கு என் பெறினும், \nஆகாதார்க்கு ஆகுவது இல். . . . .[237]",
            "explanation": "உயர்ச்சியையுடைய மலை நாடனே! செல்வம் ஆக்கும் ஆகூழ்வந்தெய்துங் காலம் நெருங்கியவர்களுக்கு செய்வதொரு முயற்சியும் வேண்டுவதில்லை; போகும் பொறியார் - செல்வம் போக்கும் போகூழ் வந்தெய்துங்காலம் நெருங்கியவர்களுக்கு அவர்கள் நிலைநிறுத்தச் செய்யும் முயற்சியும் பயனில்லை; என் செய்து என் பெறினும் - எத்தகைய முயற்சியைச் செய்து எத்தகைய துணையைப் பெற்றாராயினும் செல்வம் ஆக்கும் ஆகூழ் நெருங்காதவர்க்கு ஆவதொன்றில்லை.",
            "meaning": "ஆகூழ் நெருங்கியார்க்கும் முயற்சி வேண்டா; போகூழ் நெருங்கியார்க்கும் முயற்சி வேண்டா; போகூழ் நெருங்காதார்க்கும் முயற்சி வேண்டா; ஆகூழ் நெருங்காதார்க்கும் முயற்சி வேண்டா."
        },
        {
            "number": 238,
            "category": "ஊழ்",
            "poem": "'பண்டு உருத்துச் செய்த பழ வினை வந்து, எம்மை \nஇன்று ஒறுக்கின்றது' என வறியார், துன்புறுக்கும் \nமேவலரை நோவது என்? - மின் நேர் மருங்குலாய்! \nஏவலாள் ஊரும் சுடும். . . . .[238]",
            "explanation": "மின்னலை யொத்த இடையை யுடையாய்! பிறர் ஊரைக் கொளுத்தும் பொருட்டு ஒருவனால் அனுப்பப்பட்ட ஏவலாளன் ஏவியவனது ஊரையும் கொளுத்திவிடுவான். (ஆதலால்) முன்பிறவிகளில் மிகுதியாகத் தாம் செய்த பழைய தீவினை இப்பிறப்பில் வந்து எம்மைத் தண்டிக்கின்றது என்று அறியாராய். துன்புறுக்கும் மேவலரை - ஏவலாளாக நின்று துன்புறச் செய்யும் பகைவரை வெறுப்பது எது கருதி?",
            "meaning": "பிறர் தம்மைத் துன்புறுத்துவது தாம் செய்த பழவினைப் பயனே என்றறிந்து அவரை நோவாதொழிதல் வேண்டும்."
        },
        {
            "number": 239,
            "category": "ஊழ்",
            "poem": "சுடப்பட்டு உயிர் உய்ந்த சோழன் மகனும், \nபிடர்த்தலைப் பேரானைப் பெற்று, கடைக்கால், \nசெயிர் அறு செங்கோல் செலீஇயினான்; - இல்லை, \nஉயிர் உடையார் எய்தா வினை. . . . .[239]",
            "explanation": "பகைவர் மூட்டிய தீயால் கொளுத்தப்பட்டு அதனின்றும் உயிர் பிழைத்துச் சென்ற பராந்தக சோழனின் மகனாகிய காரிகாற் சோழனும் இரும்பிடர்த் தலையார் என்னும் பெயரையுடைய தன் மாமனைத் துணையாகப் பெற்று பிற்காலத்தில் குற்றமற்ற செங்கோலைச் செலுத்தினான்; (ஆதலால்) உயிருடையார் அடையமுடியாததொரு நல்வினைப் பயன் இல்லை.",
            "meaning": "தீமையே அடைவார், என்றாயினும் நன்மையையும் அடைவர்."
        },
        {
            "number": 240,
            "category": "ஊழ்",
            "poem": "நனி அஞ்சத்தக்கவை வந்தக்கால், தங்கண் \nதுனி அஞ்சார் செய்வது உணர்வார்; - பனி அஞ்சி, \nவேழம் பிடி தழூஉம், வேய் சூழ், மலை நாட! \nஊழ் அம்பு வீழா, நிலத்து. . . . .[240]",
            "explanation": "பனியான் வரும் குளிருக்கஞ்சி ஆண்யானை பெண் யானையைத் தழுவுகின்ற மூங்கில்கள் நெருங்கியிருக்கின்ற மலை நாடனே! ஊழ் அம்பு நிலத்து வீழா - ஊழாற் செலுத்தப்படும் அம்புகள் குறிக்கிலக் கானவனைச் சென்று சேர்தலன்றி நிலத்தின் மேல் வீழ்தல் இல மிகவும் அஞ்சத்தக்க அவ்வம்புகள் தம்மீது வந்தால் செய்கின்றதன் நன்மை தீமையை அறிவார் அவற்றால் தமக்கு உண்டாகும் துன்பத்திற்கு அஞ்சுதல் இலர்.",
            "meaning": "நன்மை தீமையறிவார் ஊழான் வருந்துன்பத்திற்கு அஞ்சுதல் இலர்."
        },
        {
            "number": 241,
            "category": "அரசியல்பு",
            "poem": "'எம் கண் இனையர்' எனக் கருதின், ஏதமால்; \nதங்கண்ணேரானும் தகவு இல கண்டக்கால், \nவன்கண்ணன் ஆகி ஒறுக்க; ஒறுக்கல்லா \nமென்கண்ணன் ஆளான், அரசு. . . . .[241]",
            "explanation": "அரசன் நீதி கூறுமிடத்து எமக்கு இவர் (நட்டார் பகைவர்) இத்தன்மையை அது செங்கோன்மைக்குக் குற்றமாம் தமது கண்போல் வாராயினும் தகுதியற்ற செயல்களை அவர்களிடத்துக் கண்டபொழுது வன் கண்மையை உடையவனாகி அவர்களைத் தண்டிக்க தண்டஞ் செய்யாத கண்ணோட்ட முடையான் அரசினை ஆளும் தகுதியில்லாதவனே ஆவான்.",
            "meaning": "அரசன் நடுநிலையிலிருந்து நீதி கூறவேண்டும்."
        },
        {
            "number": 242,
            "category": "அரசியல்பு",
            "poem": "சால மறைத்து ஓம்பிச் சான்றவர் கைகரப்ப, \nகாலை கழிந்ததன் பின்றையும், மேலைக் \nகறவைக் கன்று ஊர்ந்தானைத் தந்தையும் ஊர்ந்தான்; \nமுறைமைக்கு மூப்பு இளமை இல். . . . .[242]",
            "explanation": "அறிவு நிரம்பிய அமைச்சர்கள். மிகுதியானவைகளைக் கூறி இது பெருங் குற்றமல்லவென்று மறைத்து அன்றிரவு கழிந்த பின்னர் முன்னாள் பசுவின் கன்றின்மேல் தனது தேரைச் செலுத்தினவனை அவன் தந்தையும் அவன் மேல் தனது தேரைச் செலுத்தினான்; (ஆகையால்) செங்கோன்மைக்கு முதுமையுடையோனுக்கு ஒரு நீதி இளமையுடையானுக்கு ஒருநீதி என்பதில்லை.",
            "meaning": "முதுமை இளமை கருதி நீதி கூறலாகாதென்பதாம்."
        },
        {
            "number": 243,
            "category": "அரசியல்பு",
            "poem": "முறை தெரிந்து, செல்வர்க்கும் நல்கூர்ந்தவர்க்கும், \nஇறை, திரியான் நேர் ஒத்தல் வேண்டும்; முறை திரிந்து \nநேர் ஒழுகான் ஆயின், அதுவாம், - ஒரு பக்கம் \nநீர் ஒழுக, பால் ஒழுகுமாறு. . . . .[243]",
            "explanation": "கூறும் முறைமையை யறிந்து செல்வத்தை உடையவர்க்கும் வறுமையை உடையவர்க்கும் அரசன் செல்வம்வறுமை நோக்கி நடுநிலை யினின்றும் திரியாதவனாய் இருவர் மனமும் ஒப்புமாறு நீதி கூற வேண்டும் கூறும் முறையினின்றும் வழுவி நடுவுநிலையாக ஒழுகா தொழிவானாயின் அங்ஙனம் ஒழுகாத தன்மை தாயின் தனங்களை உண்ணுங் குழந்தைகளுக்கு ஒரு பக்கம் நீரொழுகி; பால் ஒழுகும் ஆறு - மற்றொரு பக்கம் பாலும் ஒழுகு மாற்றை ஒக்கும்.",
            "meaning": "அரசன் செல்வம், நல்குரவு நோக்காது முறையறிந்து நீதி கூறுதல் வேண்டும்."
        },
        {
            "number": 244,
            "category": "அரசியல்பு",
            "poem": "பொருத்தம் அழியாத பூந் தண் தார் மன்னர் \nஅருத்தம், அடி நிழலாரை வருத்தாது, \nகொண்டாரும் போலாதே, கோடல்! அது அன்றோ, \nவண்டு தாது உண்டுவிடல். . . . .[244]",
            "explanation": "அரசனுக்குரிய இலக்கணங்கள் நீங்காத அழகிய குளிர்ந்த மாலையை உடைய அரசர்கள் இறைப் பொருளுக்காக தன்னடியின் கீழ் வாழும் குடிகளை (மழையின்மை முதலிய காரணங்களால் பொருளில்லாத காலத்து) வருத்துதலைச் செய்யாமலும் பொருளுள்ள காலத்து வருத்திக் கொண்டவரைப் போலவும் கொள்ளாது எளிதாகக் கொள்ளுதலுமாகிய காலமறிந்து கொள்ளுதல் வண்டுகள் (மொட்டாகிய தேனில்லாத பூக்களை மலராத காலத்து) ஊதிச் சிதையாது தேன் நிறைந்து மலர்ந்த காலத்துத்தேனை எளிதாக உண்ணுமாற்றை (ஒக்கும்).",
            "meaning": "அரசர்கள் குடிகளிடத்திலிருந்து வாங்கும் இறைப் பொருள்களைக் காலமறிந்து வருத்தாது வாங்குக."
        },
        {
            "number": 245,
            "category": "அரசியல்பு",
            "poem": "பாற்பட்டு வாழ்ப எனினும், குடிகள்மேல் \nமேற்பட்ட கூட்டு மிக நிற்றல் வேண்டாவாம் \nகோல் தலையே ஆயினும் கொண்டீக! காணுங்கால், \nபால் தலைப் பால் ஊறல் இல். . . . .[245]",
            "explanation": "(அரசன்) தன் ஆணைக்குக் கட்டுப்பட்டு வாழ்கின்றவர்களே யாயினும் குடிகளிடத்து தமக்குச் சேரவேண்டிய மிகுந்த இறைப் பொருள்கள் அவர்களிடத்தில் நீண்ட நாட்கள் நிற்றலைச் செய்யவேண்டா; அரிந்த தாளின் தலையிலுள்ள நெல்லேயாயினும் கொள்ளுங் காலமறிந்து உடனே கொள்க; ஆராயுமிடத்து, (சேரக்கறக்கலா மென்று சிலநாள் விட்டுவைத்தால்) பாலுள்ள இடத்தில் (மடியில்) பின்னர்ப் பால் சுரத்தலில்லை யாதலால்.",
            "meaning": "அரசன் இறைப் பொருளைச் சிறிது சிறிதாகக் காலமறிந்து கொள்க என்பதாம்."
        },
        {
            "number": 246,
            "category": "அரசியல்பு",
            "poem": "அடைய அடைந்தாரை அல்லவை செய்து, \nகொடை வேந்தன் கோல் கொடியன் ஆகி, குடிகள்மேல் \nகூட்டு இறப்பக் கொண்டு, தலையளிப்பின், அஃது அன்றோ, \nசூட்டு அறுத்து வாயில் இடல். . . . .[246]",
            "explanation": "தன்னை நெருங்க அடைந்த குடிகளை துன்புறுத்தி கொடையினையுடைய அரசன் கொடுங்கோலை உடையவனாகி குடிகளிடத்தில் தாங்கொள்ளும் இறைப்பொருளை மிகுதியாகக் கொண்டு பின்னர் அவருக்கு வேண்டிய நன்மைகளைச் செய்தலான் அன்பு செய்யின் அச்செயல் மயிலினது உச்சிக் கொண்டையை அறுத்து அதற்குணவாக அதன் வாயில் இடுதலை ஒக்கும்.",
            "meaning": "அரசன் இறைப்பொருளைத் துன்புறுத்தி மிகுதியாகக் கொண்டு பின்னர் எத்துணை செய்யினும் குடிகள் மகிழ்ச்சியடையார்."
        },
        {
            "number": 247,
            "category": "அரசியல்பு",
            "poem": "வெண்குடைக்கீழட வாழும் குடிகட்கு வேந்தனும் \nசெங்கோலன் அல்லனேல், செய்வது என்? - பொங்கு \nபடு திரைச் சேர்ப்ப! - மற்று இல்லையே, யானை \nதொடு உண்ணின், மூடும் கலம். . . . .[247]",
            "explanation": "மிகுந்த அலைகள் பொங்கி எழுகின்ற கடல் நாடனே! தனது வெண்மையான கொற்றக்குடை நிழலின்கீழ் உயிர்வாழ்கின்ற குடிமக்கட்கு அரசன் செம்மையான கோலை யுடையவன் அல்லாதவிடத்து அவர்கள் செய்வது யாது? யானை தனது கரத்தால் தொட்டு அக்கலத்தை உருட்டி உண்ணின் அதனை மூடுங்கலம் வேறொன்றும் இல்லை யாதல்போல.",
            "meaning": "கொடுங்கோலரசனின் கீழுள்ள குடிகள் இறந்து படுதலே செய்யத்தக்க செயலாம்."
        },
        {
            "number": 248,
            "category": "அரசியல்பு",
            "poem": "ஒளியாரை மீதூர்ந்து ஒழுகுவது அல்லால், \nகளி யானை மன்னர்க்கோ கைகடத்தல் ஏதும்; \nதுளி உண் பறவைபோல் செவ்வன் ஓர்ப்பாரும், \nஎளியாரை எள்ளாதார் இல். . . . .[248]",
            "explanation": "நீர்த்துளியையே உண்ணுகின்ற வானம்பாடியைப்போல செம்மையான ஒன்றினையே நோக்கித் தவம் செய்கின்றவர்களுள்ளும் எளியவர்களைச் சினந்திகழாதார் யாரும் இல்லை (அதுபோல) செருக்குப் பொருந்திய யானைப்படையை உடைய அரசர்களுக்கு தம்மோடு மாறுபட்டு ஒழுகும் எளிய அரசர்களை மேற்பட்டுச் சென்று போரிட்டு வென்று ஒழுகுவதேயல்லாமல் அது செய்யாது இகழ்ச்சியான் நீக்குதல் துன்பந்தருவதாம்.",
            "meaning": "தன்னோடு மாறுபட்டொழுகும் எளிய அரசர்களை அரசன் உடனே சென்று வெல்க."
        },
        {
            "number": 249,
            "category": "அரசியல்பு",
            "poem": "மறு மனத்தன் அல்லாத மா நலத்த வேந்தன் \nஉறு மனத்தன் ஆகி ஒழுகின், - செறு மனத்தார் \nபாயிரம் கூறிப் படை தொக்கால் என் செய்ப? \nஆயிரம் காக்கைக்கு ஓர் கல். . . . .[249]",
            "explanation": "குற்றமுடைய மனத்தனல்லாத மனதையும் சிறந்த வேற்றுமைத் துணை நலங்களையும் உடைய அரசன் யாவரிடத்தும் பொருந்திய அன்புடைய மனத்தனாகி ஒழுகின் வெல்லும் மனதுடைய அரசர்கள் வேண்டிய அளவு முகவுரை கூறிப் படையைத் திரட்டினால் அப்படைகள் என்ன செய்யும்? ஆயிரம் காக்கைகளை ஓட்டுவதற்கு இட்ட ஒரு கல்லைப்போல அவர் தோன்றிய துணையானே பறந்து செல்வர்.",
            "meaning": "அரசர்கள் அன்பு ஒன்றே கொண்டு மறத்தை வெல்லலாம்."
        },
        {
            "number": 250,
            "category": "அரசியல்பு",
            "poem": "அம் கோல் அவிர்தொடி! - ஆழியான் ஆயினும், \nசெங்கோலன் அல்லாக்கால், சேர்ந்தாரும் எள்ளுவரால், \nவெங்கோன்மை வேந்தர்கள் வேண்டும் சிறிது எனினும்; \nதண் கோல் எடுப்புமாம் மொய். . . . .[250]",
            "explanation": "அழகிய கோல் போன்று திரண்டு விளங்குகின்ற தொடியை உடையாய்! அரசன் பகையரசர்மாட்டு கொடுங்கோன்மையைச் சிறிது விரும்பினானாயினும் தன்னிழற்கீழ் வாழ்வாரிடத்துச் செங்கோன்மை உடையவன் அல்லாதவிடத்து ஆழிப்படையை உடைய திருமாலேயாயினும் தன்னைச் சேர்ந்தவர்களும் இகழ்வார்கள்; தண்கோல் - தன்கீழ் வாழ்வாரிடத்துச் செலுத்தும் செங்கோலே உண்மையாக வெற்றியைத் தோற்றுவிக்கு மாதலான்.",
            "meaning": "அரசனது வெற்றிக்கு அவனது செங்கோலே காரணமாம்."
        },
        {
            "number": 251,
            "category": "அரசியல்பு",
            "poem": "மன்னவன் ஆணைக்கீழ், மற்றையார் மீக்கூற்றம் \nஎன்ன வகையால் செயப் பெறுப? - புன்னைப் \nபரப்பில் நீர் தாஅம் படு கடல் தண் சேர்ப்ப! \nமரத்தின் கீழ் ஆகா, மரம். . . . .[251]",
            "explanation": "புன்னைப் பரப்பின்கண்ணே நீர் பாய்கின்ற மிக்க நீர் பொருந்திய கடலை உடைய குளிர்ந்தநாடனே! ஒரு மரத்தின் கீழே வைக்கப்பட்டுள்ள மரம் ஓங்கி வளர்தல் இல்லை (அதுபோல) அரசனது ஆணை செல்கின்ற விடத்து ஏனையோர் தம்மை மிகுத்துக் கூறும் தமது ஆணையை எப்பெற்றியால் செலுத்துவார்கள் (செலுத்தக் கூடாதாம்.)",
            "meaning": "அரசன் ஆணையின்கீழ், பிறர், தமது, ஆணையைச் செலுத்துதல் இயலாதாம்."
        },
        {
            "number": 252,
            "category": "அரசியல்பு",
            "poem": "வழிப்பட்டவரை வலியராச் செய்தார் \nஅழிப்பினும் ஆக்கினும் ஆகும்; - விழுத்தக்க \nபையமர் மாலைப் பணைத் தோளாய்! - பாத்து அறிவு என், \nமெல்ல கவுள் கொண்ட நீர். . . . .[252]",
            "explanation": "சிறப்பினை உடைய மேன்மை பொருந்திய மாலையை அணிந்த பெருத்த தோளினை உடையாய்! கன்னத்திலடக்கிய நீரைக் குடிக்கவும் செயலாம் உமிழவுஞ் செய்யலாம்; (அதுபோல) தம்மை வழிபாடு செய்தொழுகிய குடிமக்களை வலியராகச் செய்யவல்ல அரசர்கள் அக்குடி மக்களை அழிக்கினும் அன்றி ஆக்கினும் அவை அவராலியலும்; இதற்கு மெல்லப் பகுத்து அறிதல் என்னை?",
            "meaning": "குடிமக்களை ஆக்கலும், அழித்தலும் அரசர்களால் செய்ய இயலாது."
        },
        {
            "number": 253,
            "category": "அரசியல்பு",
            "poem": "தலைமை கருதும் தகையாரை வேந்தன் \nநிலைமையால் நேர் செய்திருத்தல், - மலைமிசைக் \nகாம்பு அனுக்கும் மென் தோளாய்! - அஃதுஅன்றோ, ஓர் அறையுள் \nபாம்பொடு உடன் உறையுமாறு. . . . .[253]",
            "explanation": "மலைமீதுள்ள மூங்கிலை வருத்தும் மென்மையான தோள்களைஉடையாய்! தலைமை நிலையைப் பெறவேண்டும் என்று கருதும் தன்மை உடையவர்களை அரசன் அவர் அஃதிலராகப் புறத்தே நடிக்கும் வஞ்சக நிலையால் அவரைத் தம்மையொப்பத் தலைமை செய்து தான் சோர்ந்திருத்தல் அங்ஙனமிருத்தல் ஓர் அறையினுள்ளேயே ஒருவன் பாம்போடுகூடத் தங்கியிருத்தலை ஒக்கும்.",
            "meaning": "வஞ்சனை உடையாரைத் தலைமை செய்து அரசன் சோம்பி இருத்தல் ஆகாது."
        },
        {
            "number": 254,
            "category": "அரசியல்பு",
            "poem": "கூற்றம் உயிர் கொள்ளும் போழ்து, குறிப்பு அறிந்து \nமாற்றம் உடையாரை ஆராயாது; ஆற்றவும், \nமுல்லை புரையும் முறுவலாய்! - செய்வது என், \nவல்லை, அரசு ஆட்கொளின்?. . . . .[254]",
            "explanation": "முல்லைமலரை ஒத்த புன்முறுவலை உடையாய்! இயமன் உயிரினைக் கொள்ளுங்காலத்தில் அவர்தங் குறிப்பினையும் தன்னால் உயிர்கொள்ளப் படுதலுடையார் கூறும் மாற்றத்தினையும் ஆராய்ந்து அறிவதில்லை; (அதுபோல) அரசன் குடிகளை மிகவும் விரைந்து துன்புறுத்தி அடிமை கொள்ளின் செய்வது என்ன இருக்கின்றது?",
            "meaning": "குடிகளை முறையின்றித் துன்புறுத்தி அடிமைகொள்ளும் அரசன் கூற்றுவனை ஒப்பான்."
        },
        {
            "number": 255,
            "category": "அரசியல்பு",
            "poem": "உடைப் பெருஞ் செல்வத்து உயர்ந்த பெருமை, \nஅடக்கம் இல் உள்ளத்தன் ஆகி, நடக்கையின் \nஒள்ளியன் அல்லான்மேல் வைத்தல் - குரங்கின் கைக் \nகொள்ளி கொடுத்துவிடல். . . . .[255]",
            "explanation": "உடைமையாகிய மிக்க செல்வத்தினை உடைய உயர்ந்த பெருமை தரத்தக்க முதன்மையை அடக்கமில்லாத உள்ள முடையனாகி ஒழுக்கத்தினும் தூய்மையுடையவன் அல்லாதவனிடத்து அரசன் கொடுத்தல் குரங்கினது கையில் கொள்ளியைக் கொடுத்து விடுதலை ஒக்கும்.",
            "meaning": "அரசன் அற்பர்களுக்கு முதன்மையை அளிப்பது தீமையை அளிக்கும்."
        },
        {
            "number": 256,
            "category": "அரசியல்பு",
            "poem": "எல்லை ஒன்று இன்றியே இன்னா செய்தாரையும், \nஒல்லை வெகுளார், 'உலகு ஆண்டும்!' என்பவர்; \nசொல்லின் வளாஅய், தம் தாள் நிழற்கீழ்க் கொள்பவே, \nகொல்லையுள் கூழ் - மரமே போன்று. . . . .[256]",
            "explanation": "உலகினை ஆளக்கடவேம் எனக் கருதும் அரசர்கள் வரையறையென்ப தொன்று இல்லாமல் தீமை செய்தவர்களையும் விரைந்து சினத்தலிலர்; கொல்லையுள் கூழ்மரமே போன்று - மனைப்படப்பையின்கண் ஒருவன் தனக்கு உணவாகப் பயன்படுமாறு வைத்து வளர்க்கப்பெறும் மரமே போல சொற்களால் வளைத்து தமது அடி நிழலின்கீழ் இருக்கச் செய்து பாதுகாத்துக்கொள்வர்.",
            "meaning": "பகைவரையும் நட்பாகக் கொண்டு ஒழுகுதலே அரசனது ஆக்கத்திற்கு ஏதுவாம்."
        },
        {
            "number": 257,
            "category": "அரசியல்பு",
            "poem": "பொலந் தார் இராமன் துணையாகப் தான்போந்து, \nஇலங்கைக் கிழவற்கு இளையான், இலங்கைக்கே \nபோந்து இறை ஆயதூஉம் பெற்றான்; - பெரியாரைச் \nசார்ந்து கெழீஇயிலார் இல். . . . .[257]",
            "explanation": "இலங்கையரசனுக்கு இளவலாகிய வீடணன் பொன்மயமான மாலையினையுடைய இராமனுக்குத் துணையாக தான் சென்று (அவனது சார்பைப் பெற்று) இலங்கைக்கே தலைவனாய அரசபதவியை அடைந்தான் பெரியோர்களைச் சார்பாகப் பெற்று (அங்ஙனம் சார்பாகப் பெற்ற தன்மையால்) பயன் அடையாதார் இல்லை.",
            "meaning": "பெரியோரைச் சார்ந்தொழுகுவார் பயன்பெறுவர் என்பதாம்."
        },
        {
            "number": 258,
            "category": "அமைச்சர்",
            "poem": "கல்வி அகலமும், கட்டுரை வாய்பாடும், \nகொல் சின வேந்தன் அவை காட்டும்; - மல்கி, \nதலைப்பாய் இழிதரூஉம் தண் புனல் நீத்தம் \nமலைப் பெயல் காட்டும் துணை. . . . .[258]",
            "explanation": "தலை மல்கி பாய் இழிதரு தண்புனல் நீத்தம் மலையிடம் நிறைந்து பரந்து இழிகின்ற குளிர்ந்த புனலின் பெருக்கம் மலையிடத்துப் பெய்த மழையது அளவை அறிவிக்கு மாறுபோல பகைவரைக் கொல்லுகின்ற சினத்தையுடைய அரசனது கல்வியது பெருக்கத்தையும் நீதி கூறும் முறையையும் அவனது அவையே அறிவித்து நிற்கும்.",
            "meaning": "அரசனது கல்விப் பெருக்கத்தையும், நீதிகூறும் முறையையும் அவனது அவை காட்டி நிற்கும்."
        },
        {
            "number": 259,
            "category": "அமைச்சர்",
            "poem": "செயிர் அறு செங்கோல் சின வேந்தன் தீமை \nபயிர் அறு பக்கத்தார் கொள்வர்; - துகிர் புரையும் \nசெவ்வாய் முறுவல் நற்சின்மொழியாய்! - செய்தானை \nஒவ்வாத பாவையோ இல். . . . .[259]",
            "explanation": "பவளத்தை ஒக்கும் சிவந்த வாயினையும் புன்முறுவலையும் இனிய சிலவாகிய மொழியினையும் உடையாய்! குற்றமற்ற செங்கோலையும் சினத்தையும் உடைய அரசனது தீமையை. பயிர் அறு பக்கத்தார் கொள்வர் - குற்றமற்ற பக்கத்திலுள்ள அமைச்சர்களே முன்நின்று ஏற்றுக்கொள்ளக் கடவர் செய்தவனை ஒத்திராத சித்திரமோ உளவாதல் இன்மையான்.",
            "meaning": "அரசன் செய்யும் தீமை அமைச்சர்களைச் சாரும் என்பதாயிற்று."
        },
        {
            "number": 260,
            "category": "அமைச்சர்",
            "poem": "கற்றார் பலரைத்தன் கண்ணாக இல்லாதான் \nஉற்று இடர்ப் பட்ட பொழுதின்கண் தேற்றம் \nமரையா துணைபயிரும் மாமலை நாட \nசுரையாழ் நரம்பறுத் தற்று. . . . .[260]",
            "explanation": "பெண் மான்கள் தந்துணைகளை அழைக்கும் சிறந்த மலைநாடனே! நீதிநூல்களைக் கற்ற அமைச்சர்களைத் தனக்குக் கண்ணாகப் பெற்றிராத அரசன் யாதாயினும் ஒரு துன்பம் வந்துற்று அத்துன்பத்தில் தான் அகப்பட்டு நின்றபொழுது தானே ஒருவகையாகத் துணிதல் ஒரு நரம்பினையுடைய சுரைபொருந்திய யாழின் அந்த ஒரு நரம்பையும் அறுத்தாற் போலும்.",
            "meaning": "அமைச்சர்களின்றித் தானே ஒரு காரியத்தை அரசன் துணிந்தால், அத்துணிவால் பயனுண்டாதல் இல்லை."
        },
        {
            "number": 261,
            "category": "அமைச்சர்",
            "poem": "நல்லவும் தீயவும் நாடி, பிறர் உரைக்கும் \nநல்ல பிறவும் உணர்வாரை, கட்டுரையின் \nவல்லிதின் நாடி, வலிப்பதே - புல்லத்தைப் \nபுல்லம் புறம் புல்லுமாறு. . . . .[261]",
            "explanation": "நல்லனவற்றையும் தீயனவற்றையும் நூல்களால் ஆராய்ந்து அறிந்து மாறு கொண்ட இருவர் கூறும் கட்டுரை யொன்றானே நீதி அநீதி என்பனவற்றை அறியும் அமைச்சர்களை ஆழ்ந்து ஆராய்ந்து தம்மோடு கொண்டு அரசன் வாழ்தலே ஆனேறு ஆனேற்றோடு இணைந்து அன்பு பூண்டு ஒழுகுமாறு போலும்.",
            "meaning": "அரசன், அறிவான்மிக்க அமைச்சர்களோடுகூடியொழுகின் அரச காரியங்கள் இனிது நடைபெறும் என்பதாம்."
        },
        {
            "number": 262,
            "category": "அமைச்சர்",
            "poem": "மனத்தினும், வாயினும், மெய்யினும், செய்கை \nஅனைத்தினும், ஆன்று அவிந்தார் ஆகி, நினைத்திருந்து, \nஒன்றும் பரியலராய், ஓம்புவார் இல் எனில், \nசென்று படுமாம், உயிர். . . . .[262]",
            "explanation": "செய்கின்ற செய்கையின்கண் மனத்தினும் எல்லாம் மனத்தானும் வாயானும் மெய்யானும் மிகவும் அடங்கியவர்களாகி ஆராய்ந்து ஒன்றையும் விரும்பாதவராய் உலகத்தைக் காவல் செய்கின்ற அமைச்சர்கள் இலராயின் உயிர்கள் இறந்தொழிதல் திண்ணம்.",
            "meaning": "நல்ல அமைச்சர்களே உயிர்கள் வாழ்ந்திருத்தற்குக் காரணமாவர்."
        },
        {
            "number": 263,
            "category": "அமைச்சர்",
            "poem": "செயல் வேண்டா நல்லன செய்விக்கும்; தீய \nசெயல் வேண்டி நிற்பின், விலக்கும்; இகல் வேந்தன் \nதன்னை நலிந்து தனக்கு உறுதி கூறலால், \nமுன் இன்னா, மூத்தார் வாய்ச் சொல். . . . .[263]",
            "explanation": "செய்யமுடியாத நல்லனவற்றைச் செய்விக்கும்; தீய செயல் வேண்டி நிற்பின் - அரசன் தீய செயல்களைச் செய்ய முனைந்து நிற்பின் இடைநின்று தடுத்தலைச் செய்யும் மாறுபாடுடைய அரசனை வலியுறுத்தி அவன்றனக்கு உறுதியாயினவற்றைக் கூறுதலால். முன்னே துன்பந்தருவதாக இருக்கும் (பின்னே மிக்க இன்பத்தை அளிக்கும்.)",
            "meaning": "அமைச்சர் கூறும் சொற்கள் நல்லன செய்விக்கும் தீயன விலக்கும் என்பதாம்."
        },
        {
            "number": 264,
            "category": "அமைச்சர்",
            "poem": "செறிவுடைத் தார் வேந்தன் செவ்வியல பெற்றால் \nஅறிவு உடையார் அவ்வியமும் செய்வர்; - வறிது உரைத்து, \nபிள்ளைகளை மருட்டும் தாயர்போல் அம்புலிமேல், \nஒள்ளிய காட்டாளர்க்கு அரிது. . . . .[264]",
            "explanation": "நெருங்கிய மாலையை உடைய அரசன் தான் உறுதி கூறவும் கேளாது நல்லதல்லாவற்றைச் செய்யப்பெறுவனாயின் அறிவுடைய அமைச்சர்கள் சந்திரனிடத்து வறிது உரைத்து சிலவற்றையிட்டுக்கூறி குழந்தைகளை மிரட்டி உண்பிக்கின்ற தாய்மார்போல சூழ்ச்சி முதலியன செய்தலோடு பொய் உரைத்து வஞ்சித்தாயினும் அவனை அச்செயலினின்றும் மீட்பர் உண்மையாய ஒள்ளிய எடுத்துக்காட்டுக்களை வற்புறுத்திக் கூறித் திருத்துதல் அவனால் ஆளப்படுவார்க்கு அரிதாகலான்.",
            "meaning": "அமைச்சர்கள் பொய் உரைத்தாயினும் அரசனை நல்வழிப்படுத்துவர்."
        },
        {
            "number": 265,
            "category": "அமைச்சர்",
            "poem": "தீயன அல்ல செயினும், திறல் வேந்தன் \nகாய்வன செய்து ஒழுகார், கற்று அறிந்தார்; - பாயும் \nபுலி முன்னம் புல்வாய்க்குப் போக்கு இல்; அதுவே, \nவலி முன்னர் வைப் பாரம் இல். . . . .[265]",
            "explanation": "பாய்ந்து வருகின்ற புலியின் முன்னுள்ள மானுக்குத் தப்பிச் சென்று புகும் புகலிடம் வேறு இல்லை அதுபோலவே சூறாவளிக் காற்றின் முன்னர் வைக்கோற் பாரம் நிலைத்து நிற்குமாறில்லை (ஆகையால்) வெற்றியையுடைய அரசன் தீமை தருவனவாகிய நல்லது அல்லாத செயல்களைச் செய்வானாயினும் நீதி நூல்களைக் கற்று உலக இயலையும் அறிந்த அமைச்சர்கள் அரசன் சினத்தற் குரியனவற்றை மனத்தினும் நினைத்தலிலர்.",
            "meaning": "அரசன் தீய செயல்களைச் செயினும் அமைச்சர்கள் சினத்தலிலர்."
        },
        {
            "number": 266,
            "category": "மன்னரைச் சேர்ந்தொழுகல்",
            "poem": "கொடித் திண் தேர் மன்னரால் கூட்டுண்டு வாழ்வார், \nஎடுத்து மேற்கொண்டவர் ஏய வினையை \nமடித்து ஒழிதல், என் உண்டாம்? - மாணிழாய்! - கள்ளைக் \nகுடித்துக் குழைவாரோ இல். . . . .[266]",
            "explanation": "மாட்சிமைப்பட்ட அணிகலன்களை உடையாய்! மயக்கந்தரும் கள்ளினைக் குடித்து சோம்பி அடங்கியிருப்பார் ஒருவருமிலர் (ஆதலால்) கொடி அசைகின்ற வலிய தேரினை உடைய அரசர்களது பொருளை உண்டு உயிர் வாழ்பவர்கள் ஒரு செயலை மனத்தின்கண் நினைத்தலை மேற்கொண்டு அவ்வரசர் ஏவிய ஆணையை சோம்பல் கொண்டு விரைந்து செய்யா தொழிதலால் என்ன பயன் உண்டாம்?",
            "meaning": "அரசன் ஆணையை உடனேயே அவன்கீழ் வாழ்வார் செய்தல் வேண்டும்."
        },
        {
            "number": 267,
            "category": "மன்னரைச் சேர்ந்தொழுகல்",
            "poem": "வெற்றி வேல் வேந்தன் வியங்கொண்டல், 'யாம் ஒன்றும் \nபெற்றிலேம்' என்பது பேதைமையே; மற்று அதனை \nஎவ்வம் இலர் ஆகிச் செய்க! - அது அன்றோ, \n'செய்க!' என்றான், 'உண்க!' என்னுமாறு. . . . .[267]",
            "explanation": "வெற்றி பொருந்திய வேலேந்திய அரசன் ஏவல் கொண்டால் யாம் செயத்தகும் ஆற்றல் ஒரு சிறிதும் அடைந்தோமில்லையே என்று கூறுவது அறியாமையேயாம் அவர் ஏவிய செயலைத் துன்புறுதலின்றிச் செய்யத் தொடங்குக அச்செயல் செய்க என்று கூறியவன் உண்க என்று கூறியதை ஒக்குமன்றோ?",
            "meaning": "அரசன் ஏவியதைத் தட்டாது செய்யத் தொடங்குக."
        },
        {
            "number": 268,
            "category": "மன்னரைச் சேர்ந்தொழுகல்",
            "poem": "'எமர் இது செய்க, எமக்கு!' என்று, வேந்தன் \nதமரைத் தலைவைத்த காலை, தமர் அவற்கு \nவேலின்வாய் ஆயினும், வீழார்; மறுத்து உரைப்பின், \n'ஆல்' என்னின் 'பூல்' என்னுமாறு. . . . .[268]",
            "explanation": "எம்மவராதலான் எமக்கு இச்செயலை முடித்துத் தருக என்று அரசன் தன்கீழ் வாழ்வாரை ஒரு செயல் செய்யும்பொருட்டு நம்பி நியமித்த இடத்து. தமர் - அவன் கீழ் வாழ்வார் அவர் பொருட்டாக வேலிடத்தாயினும் வீழாதவர்களாகி இயலாது என்று மறுத்துக் கூறலின் (அஃது) அதோ தோன்றுவது (பெரிய) ஆலமரமென்று ஒருவன் கூறலுறின் (அதற்கு மாறாக) மற்றொருவன் அது சிறிய பூலாச் செடியே என்று கூறுதலை ஒக்கும்.",
            "meaning": "அரசன் ஏவலை மேற்கொண்டார் உயிர் கொடுத்தாயினும் அதனை முடித்தல் வெண்டும்."
        },
        {
            "number": 269,
            "category": "மன்னரைச் சேர்ந்தொழுகல்",
            "poem": "விடலைமை செய்ய வெருண்டு அகன்று, நில்லாது, \nஉடல் அரு மன்னர் உவப்ப ஒழுகின், \nமடல் அணி பெண்ணை மலி திரைச் சேர்ப்ப! \nகடல் படா எல்லாம் படும். . . . .[269]",
            "explanation": "மடல்களையுடைய பனைமரங்கள் மலிந்த கடல் நாடனே! பிறரால் வெல்லுதற்கரிய வலிமையுடைய அரசர்கள் தம்மைவிட்டு நீங்குமாறு நெருங்கி நின்று ஆகாதன செய்தும் அஞ்சி அகன்று நில்லாதும் அவர் மனமகிழ ஒழுகுவராயின் கடலில் உண்டாகாத வளமெல்லாம் அவர்க்கு உளவாம்.",
            "meaning": "மன்னரைச் சேர்ந்தொழுகுவார் அகலாது அணுகாது வாழக்கடவர்."
        },
        {
            "number": 270,
            "category": "மன்னரைச் சேர்ந்தொழுகல்",
            "poem": "உவப்ப உடனபடுத்தற்கு ஏய கருமம் \nஅவற்று அவற்று ஆம் துணைய ஆகி, பயத்தால், \nவினை முதிரின் செய்தான்மேல் ஏறும்; - பனை முதிரின், \nதாய் தாள்மேல் வீழ்ந்துவிடும். . . . .[270]",
            "explanation": "பனையினது பழம் முற்றின் தாய்ப்பனையினது தாளின் மேலேயே வீழும்; (அதுபோல) அரசன் தான் உவக்கும் படி செய்து முடித்தற்கு ஏவிய செயல்கள். அவற்று அவற்று ஆம் துணைய பயத்தால் ஆகி - அவ்வச் செயல்களின் அளவாகிய பயனோடு அச்செயல் முடியின் அஃது ஏவியவனையன்றிச் செய்தவனையே சேரும்.",
            "meaning": "அரசன் ஏவிய கருமங்கள் பயன்பட முடிந்தால் அப்புகழ் செய்தவனையே சேரும்."
        },
        {
            "number": 271,
            "category": "மன்னரைச் சேர்ந்தொழுகல்",
            "poem": "செருக் கெழு மன்னர்த் திறல் உடையார் சேர்ந்தார், \nஒருத்தரை அஞ்சி உலைதலும் உண்டோ? \nஉருத்த சுணங்கின் ஒளியிழாய்! - கூரிது, \nஎருத்து வலியநன் கொம்பு. . . . .[271]",
            "explanation": "தோன்றுகின்ற தேமலையும் ஒளிபொருந்திய அணிகலன்களையுமுடையாய்! வலிமிக்க எருதினுடைய கொம்பு கூரானது; (ஆதலான்) போரையுடைய அரசர்களாகிய எல்லாத் திறனுமுடையாரை அடைந்தவர்கள் பிறர் ஒருவருக்குப் பயந்து மனந்தளர்தலும் உண்டோ? (இல்லை.)",
            "meaning": "அரசரேயன்றி அவரைச் சார்ந்தோரும் பிறருக்கஞ்சார்."
        },
        {
            "number": 272,
            "category": "மன்னரைச் சேர்ந்தொழுகல்",
            "poem": "வேந்தன் மதித்து உணரப்பட்டாரைக் கொண்டு, ஏனை \nமாந்தரும் ஆங்கே மதித்து உணர்ப; - ஆய்ந்த \nநல மென் கதுப்பினாய்! - நாடின் நெய் பெய்த \nகலமே நெய் பெய்துவிடும். . . . .[272]",
            "explanation": "ஆராய்ந்த நல்ல மெல்லிய கூந்தலை யுடையாய்! அரசனால் நன்குமதிக்கப்பட்டு அவனது மகிழ்ச்சிக்கு இடமானவரை அவன் மதிக்கின்ற தன்மை ஒன்று கொண்டே ஏனை மக்களும் அவனைப்போன்றே மிக மதித்து உணர்வர் நெய் இருந்த ஏனமேநெய் பெய்தற்கு அமையுமாறுபோல.",
            "meaning": "அரசனால் மதிக்கப்பட்டார் ஏனையோராலும் மதிக்கப்படுவர்."
        },
        {
            "number": 273,
            "category": "மன்னரைச் சேர்ந்தொழுகல்",
            "poem": "ஆண்தகை மன்னரைச் சேர்ந்தார் தாம் அலவுறினும், \nஆண்டு ஒன்று வேண்டுதும் என்பது உரையற்க! \nபூண்டாங்கு மார்ப! - பொருள் தக்கார் வேண்டாமை \nவேண்டியது எல்லாம் தரும். . . . .[273]",
            "explanation": "அணிகலன்களை அணிந்திருக்கின்ற மார்பை உடையவனே! ஆண்டகைமையை உடைய அரசர்களைச் சேர்ந்து ஒழுகுபவர்கள் தாம் வறுமையால் மிக்க துன்பத்தை அடைந்தாலும் அவரிடத்தில் ஒன்றனை விரும்புகின்றோம் என்பதனை கூறாதொழிக பிறரால் மிக மதிக்கப்பட்டார் ஒரு பொருளையும் விரும்பிக் கேளாமையே அவர் விரும்பிய யாவற்றையும் தரும் ஆதலால்.",
            "meaning": "அரசனைச் சார்ந்தொழுகுவார் தமக்கு ஒரு பொருள் வேண்டுமென்று அரசனைக் கேளா தொழிக என்பதாம்."
        },
        {
            "number": 274,
            "category": "மன்னரைச் சேர்ந்தொழுகல்",
            "poem": "காவலனை ஆக வழிபட்டார், மற்று அவன் \nஏவல் வினை செய்திருந்தார்க்கு உதவு அடுத்தல் \nஆ அணைய நின்றதன் கன்று, முலை இருப்ப, \nதாய் அணல் தான் சுவைத்தற்று. . . . .[274]",
            "explanation": "அரசனைத் தனக்குத் துணையாகக் கொண்டு அவனைச் சார்ந்தொழுகினார் அவனால் ஏவப்பட்ட வேலையைச் செய்பவர்க்கு உதவிசெய்து அவரால் காரியம் பெறலாமென்று நினைத்தல் பசுவினை அணைந்து நின்ற பசுவின் கன்று தாயினது மடி யிருக்கவும தாயினது அணலைச் சுவைத்தாற் போலும்.",
            "meaning": "அரசனைச் சார்ந்தொழுகுவார் கீழாயினாரிடம் கூறித் தங்குறையை முடித்துக்கோடற்க என்பதாம்."
        },
        {
            "number": 275,
            "category": "மன்னரைச் சேர்ந்தொழுகல்",
            "poem": "சிறப்புடை மன்னரைச் செவ்வியான் நோக்கி, \nதிறத்தின் உரைப்பார்க்கு ஒன்று ஆகாதது இல்லை; \nவிறற் புகழ் மன்னர்க்கு உயிர் அன்னரேனும், \nபுறத்து அமைச்சின், நன்று, அகத்துக் கூன். . . . .[275]",
            "explanation": "மிகுந்த புகழினையுடைய அரசர்க்கு உயிரை ஒப்பாரேயாயினும் புறத்தே உள்ள அமைச்சர்களைவிட அரண்மனையிலுள்ள கூனர்க்குச் செவ்வி வாய்த்தல் எளிது (ஆதலால்) எல்லாச் சிறப்புமுடைய அரசர்களை காண்டற்குரிய காலத்தை அறிந்துகண்டு திறம்படக் கூறுவார்க்கு முடியாதது ஒன்றுமில்லை.",
            "meaning": "அரசனை சார்ந்தொழுகுவார் அரசனுடைய குறிப்பறிந்து கூறிக் காரியங் கொள்க என்பதாம்."
        },
        {
            "number": 276,
            "category": "மன்னரைச் சேர்ந்தொழுகல்",
            "poem": "இடு குடைத் தேர் மன்னர், 'எமக்கு அமையும்' என்று, \nகடிது அவர் காதலிப்ப தாம் காதல் கொண்டு, \nமுடிதல் எனைத்தும் உணரா முயறல், \nகடிய கனைத்துவிடல். . . . .[276]",
            "explanation": "நிழலிடுகின்ற குடையினை உடைய தேர்மன்னர் எமக்கு இது பொருந்தும் என்று மிகவும் அவர்கள் விரும்புவனவற்றை அவர்களைச் சார்ந்தொழுகுவார் விரும்பி முடியும்படி ஒன்றனையும் ஆராயாது முயற்சி செய்தல் கொடிய புலி முதலாயினவற்றைத் தன்மாட்டு அழைத்ததனோ டொக்கும்.",
            "meaning": "அரசனைச் சார்ந்தொழுகுவார் அரசன் விரும்புவனவற்றை விரும்பாதொழிதல் வேண்டும்."
        },
        {
            "number": 277,
            "category": "மன்னரைச் சேர்ந்தொழுகல்",
            "poem": "சீர்த் தகு மன்னர் சிறந்த அனைத்தும் கெட்டாலும், \nநேர்த்து உரைத்து எள்ளார், நிலை நோக்கி; - சீர்த்த \nகிளை இன்றிப் போஒய்த் தனித்து ஆயக்கண்ணும், \nஇளைத்து அன்று பாம்பு இகழ்வார் இல். . . . .[277]",
            "explanation": "பாம்பானது மிக்க சுற்றத்தினின்றும் நீங்கிப் போய்த் தனிப்பட்ட இடத்தும் இளையது என்று கருதிச் சோம்பியிருப்பார் இலர்; (அதுபோல) சீர்மை தக்க அரசர்களுடைய சிறப்பெல்லாம் கெட்டவிடத்தும் அவர் நிலைமையை நோக்கி மாறுபட்டுக் கூறி இகழாராகுக.",
            "meaning": "அரசன் சீர்கெட்டவிடத்தும் அவனை இகழ்வார் தீமையையே அடைவர்."
        },
        {
            "number": 278,
            "category": "மன்னரைச் சேர்ந்தொழுகல்",
            "poem": "செருக்குடை மன்னர் இடைப் புக்கு, அவருள் \nஒருத்தற்கு உதவாத சொல்லின், தனக்குத் \nதிருத்தலும் ஆகாது, தீதரம்; - அதுவே \nஎருத்திடை வைக்கோல் தினல். . . . .[278]",
            "explanation": "தருக்குடைய அரசர்களது இடையே புகுந்து அவர்களுள் ஒருவருக்கும் பயன்படாதவற்றை ஒருவன் சொல்லின் தன் சொல்லால் வேறுபட்ட அவர்களைத் திருத்தவும் முடியாது தீதாக விளையும் அங்ஙனங் கூறல் இரண்டு எருதுகளின் இடையேயுள்ள வைக்கோலை ஓர் எருது இடைப்புக்குத் தின்னலுறுதலை யொக்கும்.",
            "meaning": "அரசர்களிடை ஒன்றனைக் கூறவிரும்புவார் ஒருவரைச் சார்ந்து நின்று கூறுக."
        },
        {
            "number": 279,
            "category": "மன்னரைச் சேர்ந்தொழுகல்",
            "poem": "பல் நாள் தொழில் செய்து, உடைய கவர்ந்து உண்டார், \nஇன்னாத செய்யாமை வேண்டி, இறைவர்க்குப் \nபொன் யாத்துக் கொண்டு புகுதல், - குவளையைத் \nதன் நாரால் யாத்துவிடல். . . . .[279]",
            "explanation": "பல நாட்கள் ஊழியஞ்செய்து அரசனுடைய பொருள்களைப் பற்றி உண்டு மகிழ்ந்தவர்கள் பின்னர் ஒருகாலத்தும் துன்பம் செய்யாதிருத்தலை விரும்பி அரசனுக்குத் தம்மிடத்துள்ள பொன்னைக் கொடுத்து அன்பால் ஒழுகுதல் குவளைமலரை அவற்றின் தண்டினாலேயே கட்டுதலோ டொக்கும்.",
            "meaning": "அறிவுடையோர் அரசனிடத்துத் கொண்ட பொருளையே அவனிடத்துக் கொடுத்துத் தம்வயப்படுத்துவர்."
        },
        {
            "number": 280,
            "category": "மன்னரைச் சேர்ந்தொழுகல்",
            "poem": "மெய்ம்மையே நின்று மிக நோக்கப்பட்டவர், \nகைம் மேலே நின்று கறுப்பன செய்து ஒழுகி, \nபொய்ம் மேலே கொண்டு அவ் இறைவற் கொன்றார் - குறைப்பர், \nதம் மேலே வீழப் பனை. . . . .[280]",
            "explanation": "மெய்யான நெறியின் கண்ணே நின்று அரசனால் நன்கு மதிக்கப்பட்டவர்கள் தமக்கு ஒரு காரியம் முடியும்பொருட்டு அவராணை கடந்துநின்று அவர் வெகுடற் கேற்பனவற்றை இயற்றி வஞ்சனையை ஏறிட்டுக்கொண்டு அந்த அரசனைக் கொன்றவர்கள் பனை தம்மேலே வீழும்படி வெட்டுகின்றவர் களோடொப்பர்.",
            "meaning": "அரசனைக் கொன்றவர்கள் இறுதி எய்துவர்."
        },
        {
            "number": 281,
            "category": "மன்னரைச் சேர்ந்தொழுகல்",
            "poem": "வெஞ் சின மன்னவன் வேண்டாத செய்யினும், \nநெஞ்சத்துக் கொள்வ சிறிதும் செயல் வேண்டா; \nஎன் செய்து அகப்பட்டக் கண்ணும், எடுப்புபவோ, \nதுஞ்சு புலியைத் துயில்?. . . . .[281]",
            "explanation": "எல்லாத் துன்பங்களையும் தமக்குச் செய்து தம்மிடத்து அகப்பட்டவிடத்தும் உறங்குகின்ற புலியை அவ்வுறக் கத்தினின்றும் எழுப்புவார்களோ? (இல்லை). (அதுபோல) கொடிய சினத்தையுடைய அரசன் தங்கீழ் வாழ்வார்க்குத் தீமையே செய்யினும் அவன் மனத்தில் கறுவுகொள்ளத் தக்கனவற்றை அவன்கீழ் வாழ்வார் ஒருசிறிதும் இயற்றுதல் வேண்டா.",
            "meaning": "அரசன் தமக்குத் தீமை செய்யினும் அவற்குத் தீமைசெய்யா தொழிக."
        },
        {
            "number": 282,
            "category": "மன்னரைச் சேர்ந்தொழுகல்",
            "poem": "தாமேயும் தம்மைப் புறந்தர ஆற்றாதார், \nவாமான் தேர் மன்னரைக் காய்வது எவன்கொலோ? \nஆமா உகளும் அணி வரை வெற்ப! - கேள்; \nஏமாரார் கோங்கு ஏறினார். . . . .[282]",
            "explanation": "காட்டுப்பசுக்கள் துள்ளி மகிழ்ந்துலாவுகின்ற அழகிய மலைநாடனே! உற்றுக் கேட்பாயாக கோங்கமரத்தின் மீது ஏறினவர்கள் ஏமம் ஆரார் - பாதுகாவலை யடையார் (அதுபோல) தம்மைத் தாமே பாதுகாத்துக்கொள்ள முடியாதார் தாவிச்செல்லுகின்ற குதிரை பூட்டப்பெற்ற தேரினையுடைய அரசரைச் சினத்தல் என் கருதி?",
            "meaning": "அரசனைச் சார்ந்தொழுகுவார் தாமுந்தூயராயிருந்து அரசனைத் திருத்துதல் நல்லது."
        },
        {
            "number": 283,
            "category": "மன்னரைச் சேர்ந்தொழுகல்",
            "poem": "உறாஅ வகையது செய்தாரை, வேந்தன், \nபொறாஅன் போல, பொறுத்தால், பொறாஅமை \nமேன்மேலும் செய்து விடுதல், - அது அன்றோ, \nகூன்மேல் எழுந்த குரு. . . . .[283]",
            "explanation": "செய்யத் தகாதனவற்றைச் செய்தவர்களை அரசன் புறத்தே பொறுக்காதவன் போன்றிருந்து உழையார் என்பது கருதி அகத்தே பொறுமை உடை யனாயின் அவன் (மீண்டும்) மனம் பொறா தமைவனவற்றை இடையீடின்றிச் செய்தல் கூனின்மேல் பெருத்து எழுந்த கட்டியை அதுஒக்குமன்றோ.",
            "meaning": "அரசன் பொறுமை உடையன் என்பது கருதித் தீமை செய்யற்க."
        },
        {
            "number": 284,
            "category": "மன்னரைச் சேர்ந்தொழுகல்",
            "poem": "பொருள் அல்லார் கூறிய பொய்க் குறளை வேந்தன் \nதெருளும் திறம் தெரிதல் அல்லால், வெருள எழுந்து, \nஆடுபவரோடே ஆடார், உணர்வு உடையார் \nஆடு பணைப் பொய்க் காலே போன்று. . . . .[284]",
            "explanation": "இயற்கை நுண்ணறிவு உடையார் ஒரு பொருளாகவும் மதிக்கப்படாதார் கூறிய பொய்யாகிய குறளையை அரசன் தெளியும் வகையினை ஆராய்ந்து கூறுவதல்லாமல் குறளை கூறினார் வெருளுமாறு எழுந்து அசைகின்ற மூங்கிலால் செய்யப்பட்ட பொய்யாகிய கால்கள் போன்று குறளை கூறுவாரோடு ஆடுதலிலர்.",
            "meaning": "அரசனைச் சார்ந்தொழுகுவார், அவன் உண்மையினைத் தெளிய அறியுமாறு கூறுதல் வேண்டும்."
        },
        {
            "number": 285,
            "category": "பகைத்திறம் தெரிதல்",
            "poem": "வன் சார்பு உடையர் எனினும், வலி பெய்து, \nதம் சார்பு இலாதாரைத் தேசு ஊன்றல் ஆகுமோ? \nமஞ்சு சூழ் சோலை மலை நாட! - யார்க்கானும் \nஅஞ்சுவார்க்கு இல்லை, அரண். . . . .[285]",
            "explanation": "மேகங்கள் சூழ்ந்து நிற்கும் சோலைகளை உடைய மலை நாடனே! வலிமை உடையராயினாரைச் சார்பாகப் பெற்றிருப்பினும் தம்முடைய வலிமையாகிய சார்பைப் பெற்றிராதவரை. வலிபெய்து- வலிமை உண்டாக்குவித்து புகழிற்குக் காரணமாகிய செயல்களில் அவரை நிலைநாட்ட இயலுமோ யாவர்க்காயினும் மனம் அஞ்சுவார்க்கு அரண்களாற் பயனில்லை யாதலால்.",
            "meaning": "அரசன் எத்துணைச்சார்பு பெற்றிருப்பினும் அவன் சார்பு அவனுக்கு இன்றியமையாத தொன்றாம்."
        },
        {
            "number": 286,
            "category": "பகைத்திறம் தெரிதல்",
            "poem": "எதிர்த்த பகையை இளைது ஆய போழ்தே \nகதித்துக் களையின் முதிராது எதிர்த்து, \nநனி நயப்பச் செய்தவர் நண்பு எலாம் தீரத் \nதனி மரம் காடு ஆவது இல். . . . .[286]",
            "explanation": "தம்பொருட்டு நின்ற பகைவர்களை பகைமை தோன்றிய காலத்தேயே அவர்களுடைய நண்பர்கள் எல்லோரையும் (அவர்களிடம் கொண்ட நட்பினை) முற்ற அறுத்துத் தன்னை மிகவும் விரும்புமாறு செய்துகொண்டு விரைந்து வலியறச் செய்யின் அப்பகைமை முதிர்வதில்லை; தனிமரம் காடு ஆதல் இல் - தனியே ஒருமரம் நின்று காடாதல் இல்லையாதலின்.",
            "meaning": "அரசன் பகைமை தோன்றிய பொழுதே விரைந்து அதனைக் கொல்லக்கடவன் என்றது இது."
        },
        {
            "number": 287,
            "category": "பகைத்திறம் தெரிதல்",
            "poem": "'முன் நலிந்து, ஆற்ற முரண் கொண்டு எழுந்தோரைப் \nபின் நலிதும்' என்று இருத்தல் பேதைமையே; பின் சென்று, \nகாம்பு அன்ன தோளி! - கடிதிற் கடித்து ஓடும் \nபாம்பின் பல் கொள்வாரோ இல். . . . .[287]",
            "explanation": "மூங்கிலையொத்த தோள்களையுடையாய் மிகவும் மாறுபாடு கொண்டு முற்பட்டுத் தம்மை நலிய எழுந்தவர்களை பின்னர் ஒருகாலத்து அவரை வருத்த மாட்டுவேம் என்று சோம்பி இருத்தல் அறியாமையேயாம் விரைந்து கடித்து ஓடுகின்ற பாம்பினது நச்சுப்பல்லை அதன் பின் சென்று கொள்வார் ஒருவருமிலராதலின்.",
            "meaning": "பகைவரை அவர் மாறுபட்டு எழுவதற்கு முன்னரே அறிந்து களைக என்றது இது."
        },
        {
            "number": 288,
            "category": "பகைத்திறம் தெரிதல்",
            "poem": "நிரம்ப நிரையத்தைக் கண்டதும் நிரையும் \nவரம்பு இல் பெரியானும் புக்கான்; இரங்கார், \nகொடி ஆர மார்ப! - குடி கெட வந்தால், \nஅடி கெட மன்றி விடல். . . . .[288]",
            "explanation": "தனிவடமாகிய முத்து மாலையை உடையவனே! பொய் கூறினால் உளவாகுந் துன்பத்தை நூல்களால் மிகுதியாக அறிந்தும் அந்நரக உலகத்தின்கண். எல்லையற்ற குணங்களாற் பெரிய தருமனும் அரசாட்சி பெற்றுத் தங் குடியை நிலைநாட்டும் பொருட்டுப் பொய் கூறிப் புகுந்தான் (ஆதலால்) தங்குடி கெடுமாறு தோன்றுவதொன் றுண்டானால் அவர் தீமையுறுதலுக்கு அஞ்சாராகி தங்குடிநோக்கி வேரறத் தண்டஞ் செய்துவிடுக.",
            "meaning": "தங்குடி கெடுமாறு பகைவர் சூழ்ந்து நிற்பாராயின் அரசர் அவர்தங் குடியை வேரறுக்க என்றது இது."
        },
        {
            "number": 289,
            "category": "பகைத்திறம் தெரிதல்",
            "poem": "தமர் அல்லவரைத் தலையளித்தக் கண்ணும் \nஅமராக் குறிப்பு அவர்க்கு ஆகாதே தோன்றும் \nசுவர் நிலம் செய்து அமைத்துக் கூட்டியக் கண்ணும் \nஉவர் நிலம் உட்கொதிக்குமாறு. . . . .[289]",
            "explanation": "சுவராகுமாறு மண்ணினைப் பிசைந்து பொருந்துமாறு சேர்த்த விடத்தும் உவர்மண் உள்ளே கொதிப்புண்டு உதிர்ந்து விடும் (அதுபோல) தமக்கு உறவல்லாத பகைவரை தலையளி செய்தவிடத்தும் அவர்க்கு அது நன்மையாகத் தோன்றாது விரும்பாத குறிப்பாகவே தோன்றும்.",
            "meaning": "பகைவரை நட்பாகக் கோடலரிது என்றது இது."
        },
        {
            "number": 290,
            "category": "பகைத்திறம் தெரிதல்",
            "poem": "முகம் புறத்துக் கண்டால் பொறுக்கலா தாரை, \n'அகம் புகுதும்!' என்று இரக்கும் ஆசை - இருங் கடத்துத் \nதக்க நெறியிடைப் பின்னும் செலப் பெறார் \nஒக்கலை வேண்டி அழல். . . . .[290]",
            "explanation": "தம் முகத்தைப் புறத்தே கண்டாலும் மனம் பொறாதவர்களை அவர் மனத்தின்கண்புகுவோம் என்று தாழ்மையாக நினைக்கும் விருப்பம் நல்ல வழியின் கண்ணேயே தொடர்ந்து செல்லப்பெறாத குழந்தைகள் பெரிய சுரத்தின்கண் பெற்றோர் தம் புறம் பற்றிச்செல்ல விரும்பி அழுதலை ஒக்கும்.",
            "meaning": "பகைவரது மனத்தை வேறுபாடின்றி யொழியுமாறு திருத்தல் இயலாத தொன்றாம்."
        },
        {
            "number": 291,
            "category": "பகைத்திறம் தெரிதல்",
            "poem": "ஆற்றப் பெரியார் பகை வேண்டிக் கொள்ளற்க! \nபோற்றாது கொண்டு அரக்கன் போருள் அகப்பட்டான் \nநோற்ற பெருமை உடையாரும், கூற்றம் \nபுறம் கொம்மை கொட்டினார் இல். . . . .[291]",
            "explanation": "தவம் ஆற்றியதா லுண்டாகும் பெருமையினை உடையவர்களும் கூற்றத்தை அதன் பின்னே நின்று கைகளைக் குவித்துக் கொட்டி வலிய அழைத்தாரிலர் இராவணன் ஆராய்தலின்றி இராமனோடு பகை கொண்டு போரிடைப்பட்டு இறந்தொழிந்தான் (ஆதலால்) மிகவும் பெரியவர்களுடைய பகையினை விரும்பி மேற்கொள்ளா தொழிக.",
            "meaning": "அரசன் தன்னின் வலியாரிடத்துப் போர்செய்தல் ஒழிக என்பதாம்."
        },
        {
            "number": 292,
            "category": "பகைத்திறம் தெரிதல்",
            "poem": "பெரியாரைச் சார்ந்தார்மேல், பேதைமை கந்தா, \nசிறியார் முரண் கொண்டு ஒழுகல், வெறி ஒலிக்கு \nஓநாய் இனம் வெரூஉம் வெற்ப! - புலம் புகின், \nதீ நாய் எடுப்புமாம் எண்கு. . . . .[292]",
            "explanation": "வெறியாட்டெடுக்கும் ஒலியைக் கேட்டு ஓநாய்க் கூட்டங்கள் அஞ்சாநின்ற மலைநாட்டை யுடையவனே! வலியிற் சிறியவர்கள் வலியாற் பெரியோர்களைச் சார்ந்து நிற்பவர்களிடத்து அறியாமையையே பற்றுக்கோடாகக் கொண்டு மாறுபாடு கொண்டு ஒழுகற்க; (அது) தீய நாய் நாட்டின்கண் புகுந்தால் உறங்காநின்ற கரடியை எழுப்புகின்றதை ஒக்கும்.",
            "meaning": "வலியாற் பெரியார்மீது மாறுபட்டு நிற்றலை ஒழிதலே யன்றி அவரைச் சார்ந்தார்மீதும் அங்ஙனமே யாகுக என்றது இது."
        },
        {
            "number": 293,
            "category": "பகைத்திறம் தெரிதல்",
            "poem": "இகலின் வலியாரை எள்ளி, எளியார், \nஇகலின் எதிர் நிற்றல் ஏதம்; - அகலப் போய், \nஎன் செய்தே ஆயினும் உய்ந் தீக! - சாவாதான் \nமுன்கை வளையும் தொடும். . . . .[293]",
            "explanation": "போர் செய்தலில் வல்லமை உடையவர்களை இகழ்ந்து வலிமைகுன்றி நின்றோர் போரில் எதிர்த்து நிற்றல் அவருயிர்க்கு இன்னல் தருவதாம் (ஆதலின்) நெடுந்தொலைவிற் சென்று எத்தகைய சூழ்ச்சியைச் செய்தேயாயினும் உயிர் பிழைக்க; தப்பி உயிர்பிழைத் திருப்பவன் ஒருகால்அவர்களை வென்று தனது முன்கையில் கடகத்தையும் அணிந்துகொள்ளுவானாதலால்.",
            "meaning": "வலியாரோடு போர்செய்யத் துணிந்து நிற்றல் உயிருக்கு இறுதிபயப்ப தொன்றாம்."
        },
        {
            "number": 294,
            "category": "பகைத்திறம் தெரிதல்",
            "poem": "வென்று அடுகிற்பாரை வெப்பித்து, அவர் காய்வது \nஒன்றொடு நின்று சிறியார் பல செய்தல் \nகுன்றொடு தேன் கலாம் வெற்ப! - அது பெரிதும் \nநன்றொடு வந்தது ஒன்று அன்று. . . . .[294]",
            "explanation": "குவடுகளோடு தேனொழுக்குகள் மாறுபட்டுக் கலாம் விளைக்கும் மலை நாட்டை உடையவனே! தம்மைக்கொல்ல வல்லவர்களை கொதிப்பிக்கச் செய்து அவர் காய்வதாகிய ஒரு செயலின் கண்ணே நின்று வலிமையாலும் அறிவாலும் சிறியவர்கள் அவர்க்கு மாறுபட்ட பலவற்றைச் செய்தல் அச் செயல் மிகவும் நல்லகாலத்திற்குத் தனக்கு வந்ததொரு செயலன்று.",
            "meaning": "வலியார்க்கு மாறுபட்டு நின்று அறிவிலார் செய்வன அவர்க்கே தீங்கினை விளைவிக்கும்."
        },
        {
            "number": 295,
            "category": "பகைத்திறம் தெரிதல்",
            "poem": "'உரைத்தவர் நாவோ பருந்து எறியாது' என்று, \nசிலைத்து எழுந்து, செம்மாப்பவரே - மலைத்தால், \nஇழைத்தது இகவாதவரைக் கனற்றி, \nபலிப் புறத்து உண்பர் உணா. . . . .[295]",
            "explanation": "உரைக்கத் தகாதனவற்றை உரைத்தவர் நாவினைப் பருந்து எறிந்துண்ணா தென்று கருதி மிகுதி கொண்டு இறுமாந்திருப்பவர்கள் ஒருவர் தம்மோடு மாறுபட்டு நின்றால் அவர் தம்மைத்தாம் செய்ய நினைத்ததைத் தவறாது முடிக்க வல்லாரை வெகுளச்செய்து பலிபீடத்தின் மேலிட்ட உணவினை உண்பவராவர்.",
            "meaning": "அரசர்க்கு யாவரையும் இகழ்ந்து பேசிச் செருக்குறுதல் ஆகாததொன்றாம்."
        },
        {
            "number": 296,
            "category": "பகைத்திறம் தெரிதல்",
            "poem": "தழங்குரல் வானத்துத் தண் பெயல் பெற்றால், \nகிழங்குடைய எல்லாம் முளைக்கும், ஓர் ஆற்றால் \nவிழைந்தவரை வேர்சுற்றக் கொண்டு ஒழுகல் வேண்டா; \nபழம் பகை நட்பு ஆதல் இல். . . . .[296]",
            "explanation": "முழங்கும் முழக்கத்தையுடைய மேகத்தின்கண் உள்ள குளிர்ந்த நீரைப் பெற்றால் கிழங்குடைய புல் முதலியவெல்லாம் முளையாநிற்கும்; ஓராற்றால் விழைந்து சமயம் வாய்த்தபொழுது முரண்கொண்டு நிமிர்ந்து நிற்கும்வரை பகைவருக்குத் துணையாய் நிற்றலை ஒழியும் பொருட்டு விரும்பி அவர்களை அடியோடு நெருங்கிய நட்புடையவர்களாகக் கொண்டொழுதல் வேண்டா; பழைமையாகப் பகையாயினார் நட்பாக ஒன்றுதல் இல்லையாதலால்.",
            "meaning": "பழம் பகைவரை நட்பாகக் கோடல் வேண்டா வென்றது இது."
        },
        {
            "number": 297,
            "category": "பகைத்திறம் தெரிதல்",
            "poem": "வெள்ளம் பகை யெனினும், வேறு இடத்தார் செய்வது என்? \nகள்ளம் உடைத்தாகிச் சார்ந்த கழி நட்பு \nபுள் ஒலிப் பொய்கைப் புனல் ஊர! - அஃது அன்றோ, \nஅள் இல்லத்து உண்ட தனிசு. . . . .[297]",
            "explanation": "பறவைகளின் ஒலி நிறைந்து பொய்கைகள் சூழ்ந்த புனல் நாடனே! வெள்ளம் போன்று அளவற்ற பகைவர்கள் உளரெனினும் இடையிட்ட நாட்டின்கண் உள்ள அவர்கள் நலிந்து செய்யும் துன்பம் யாது? கரவு உடைத்தாகித் தம்மைச் சார்ந்தொழுகுகின்ற மிகுந்த நட்பொன்றே சிறிய இல்லத்தில் தம்மோடு வாழ்வார்மாட்டுக் கொண்ட கடனை ஒன்குமன்றோ?",
            "meaning": "அரசர் மனக்கரவுடையாரை அஞ்சித் தற்காக்க என்றது இது."
        },
        {
            "number": 298,
            "category": "பகைத்திறம் தெரிதல்",
            "poem": "இம்மைப் பழியும், மறுமைக்குப் பாவமும், \nதம்மைப் பிரியார் தமரா அடைந்தாரின், \nசெம்மைப் பகை கொண்டு சேராதார் தீயரோ? \nமைம்மைப்பின் நன்று, குருடு. . . . .[298]",
            "explanation": "இம்மைக்கு வரும் பழியையும் மறுமைக்கு வரும் பாவத்தையும் தம்மினின்றும் நீக்காராய் மனக்கறுவு கொண்டு தம்மவராய் ஒட்டிவாழும் நட்பினரைவிட நேர்முகமாகப் பகைக் கொண்டு தன்னை ஒட்டி ஒழுகாதவர்கள் தீயவர்கள் ஆவரோ? பார்வையாகிய ஒளி மழுங்கிய கண்ணினும் பார்வையின்றி நிற்கும் கண்ணே நல்லது ஆகலான்.",
            "meaning": "உட்பகையுடைய நட்பினரை விடப் புறப்பகையுடைய பகைவரே சிறந்தவர்களாவர்."
        },
        {
            "number": 299,
            "category": "பகைத்திறம் தெரிதல்",
            "poem": "பொருந்தா தவரைப் பொருது அட்டக் கண்ணும், \nஇருந்து அமையார் ஆகி, இறப்ப வெகுடல், \nவிரிந்து அருவி வீழ்தரும் வெற்ப! - அதுவே, \nஅரிந்து அரிகால் நீர்ப் படுக்குமாறு. . . . .[299]",
            "explanation": "பரந்து பட்டு அருவிகள் இழிதரும் மலை நாடனே! தம்மொடு பொருந்தாதவர்களைப் போரிட்டு வென்றவிடத்தும் சோம்பி இருத்தலைச் செய்யாராகி அவர் உயிர் இழக்கும்படி வெகுண்டு நிற்றல் அச்செயல் தலையரிந்துவைத்த நெல்லரிதாளை உடனே உழுது அழுகுமாறு நீர் பாய்ச்சுதலோடு ஒக்கும்.",
            "meaning": "அரசர் தம் பகைவரை வென்றதோடமையாது வேரறக் களைதல் நல்லது."
        },
        {
            "number": 300,
            "category": "பகைத்திறம் தெரிதல்",
            "poem": "வன் பாட்டவர் பகை கொள்ளினும், மேலாயார், \nபுன் பாட்டவர் பகை கோடல் பயன் இன்றே; \nகண் பாட்ட பூங் காவிக் கானல் அம் தண் சேர்ப்ப! \nவெண் பாட்டம் வெள்ளம் தரும். . . . .[300]",
            "explanation": "கண்களின் தகைமையாயுள்ள அழகிய நீலப்பூக்கள் நிறைந்த சோலைகளையுடைய அழகிய குளிர்ந்த கடல் நாடனே! பருவ மழையன்றி வேனிற்காலத்து வெண்மழையும் மிகுந்த நீரைத் தருமாதலால் மேலானவர்கள் வலிய தகைமை உடையாரோடு மாறுபாடு கொள்ளினும் எளிய தகைமை உடையாரோடு பகைகொள்ளுதலால் ஒருபயனும் இன்று.",
            "meaning": "அரசன் வலியுடையாரோடு பகை கொள்வானாயினும் அஃதில்லாரோடு கொள்ளற்க என்றது இது."
        },
        {
            "number": 301,
            "category": "பகைத்திறம் தெரிதல்",
            "poem": "வாள் திறலானை வளைத்தார்கள், அஞ் ஞான்று, \nவீட்டிய சென்றார், விளங்கு ஒளி காட்ட, \nபொறுவரு தன்மை கண்டு, அஃது ஒழிந்தார்; - அஃதால், \nஉருவு திரு ஊட்டுமாறு. . . . .[301]",
            "explanation": "முன்னொரு காலத்தில் நாந்தகம் என்னும் வாளினை உடைய மிக்க திறல் பொருந்திய திருமாலை கொல்லும் பொருட்டுச் சென்ற மது கைடவர் என்போர் வளைந்து சூழ்ந்தார்களாகி நிலைபெற்று விளங்குகின்ற தனது திருமேனியின் ஒளியைக்காட்ட ஒப்பில்லாத வடிவின் தன்மையைக் கண்டு தாங்கொண்ட மாறுபாட்டினின்றும் நீங்கினார்கள்; உருவு திரு ஊட்டுமாறு - அழகிய வடிவே செல்வத்தை ஊட்டும் நெறி; அஃதால் - அதுவன்றோ?",
            "meaning": "உருவப் பொலிவால் பகைவர் வயமாவர் என்றது இது."
        },
        {
            "number": 302,
            "category": "பகைத்திறம் தெரிதல்",
            "poem": "வலியாரைக் கண்டக்கால் வாய் வாளார் ஆகி, \nமெலியாரை மீதூரும் மேன்மை உடைமை, \nபுலி கலாம் கொள் யானைப் பூங் குன்ற நாட! \nவலி அலாம் தாக்கு வலிது. . . . .[302]",
            "explanation": "புலியொடு மாறுபாடு கொள்ளும் யானையையுடைய அழகிய மலை நாடனே! தம்மின் வலியாரைக் கண்டவிடத்து வாயாலும் அடக்கமுடையராகி தம்மின் மெலியாரிடத்து அடர்ந்து மிக்கு ஒழுகும் மேம்பாடுடைமை வலியில்லாத காலத்து வலிமை உண்டாயினவாறு போலும்.",
            "meaning": "அரசன் தனக்கு மிக்க வலியில்லாத காலத்து வலியார்க்கு அஞ்சி மெலியார்மேல் மீதூர்ந்தொழுகுக என்றது இது."
        },
        {
            "number": 303,
            "category": "பகைத்திறம் தெரிதல்",
            "poem": "ஒன்னார் அட நின்ற போழ்தின், ஒரு மகன் \nதன்னை எனைத்தும் வியவற்க! துன்னினார் \nநன்மை இலராய்விடினும், நனி பலர் ஆம் \nபன்மையின் பாடு உடையது இல். . . . .[303]",
            "explanation": "பொருந்தாதோர் போரிடத்தும் தம்மைக் கொல்லநின்றபொழுதில் வீரத்தின்கண் மிக்கானாயினும் தனித்துநின்ற ஒருமகன் தன்னை எத்துணையும் வியந்து கூறாதொழிக கொல்லும் பொருட்டுச் சூழ்ந்து நின்றார் வீரத்தால் நன்மையிலராய் நின்றாராயினும். மிகப்பலராயிருத்தலைவிட வலிமையுடைய தொன்றில்லையாதலின்.",
            "meaning": "வீரமுடைமையினும் படைவலி வேண்டு மென்பது."
        },
        {
            "number": 304,
            "category": "பகைத்திறம் தெரிதல்",
            "poem": "தன் நலிகிற்பான் தலை வரின், தான் அவற்குப் \nபின், நலிவானைப் பெறல் வேண்டும் - என்னதூஉம் \nவாய் முன்னது ஆக வலிப்பினும் போகாதே, \nநாய் பின்னதாகத் தகர். . . . .[304]",
            "explanation": "எத்துணை வருந்தி வாய் முன்னதாகும்படி கட்டியிழுத்தாலும் ஆடு நாய் தன் பின்னே வர முன்னே போதல் இல்லை; (ஆதலால்) தன்னை நலியவல்லவன் மீதூர்ந்து மேல்வரின் அவருக்குத் துணையாய் அவன் பின்னின்று தன்னை வருத்தவருபவனைத் தான் துணையாகப் பெறுதல் வேண்டும்.",
            "meaning": "பகையிரண்டனுள் ஒன்றனைத் துணையாக்கிக் கொள்க என்றது இது."
        },
        {
            "number": 305,
            "category": "பகைத்திறம் தெரிதல்",
            "poem": "யானும் மற்று இவ் இருந்த எம் முன்னும், ஆயக்கால், \nஈனம் செயக் கிடந்தது இல் என்று, கூனல் \nபடை மாறு கொள்ளப் பகை தூண்டல் அஃதே \nஇடை நாய்க்கு எலும்பு இடுமாறு. . . . .[305]",
            "explanation": "யானும் இவ்விடத்திலிருந்த என் தமையனும் ஒன்றுசேர்ந்து ஒரு செயல் செய்யப்புகுந்த இடத்து பகைவருடைய வீரம் செய்யத்தக்கது யாதொன்றுமில்லை யென்று கூறி அவரும் தம்மொடு சேர்ந்து தமக்குத் துணைப் படையாக நின்று மாறுகொள்ளுமாறு பகைவரிடமிருந்து பிரிய அவரைத் தூண்டுதலாகிய அதுவே ஆடு காத்து நிற்கும் இடையர் நாய்க்குத் திருடர் எலும்பினை யிடுதலோடொக்கும்.",
            "meaning": "பகை யிரண்டாயவழி இன்சொற்கூறி அவற்றுள் ஒன்றனை வயப்படுத்துக என்றது இது."
        },
        {
            "number": 306,
            "category": "பகைத்திறம் தெரிதல்",
            "poem": "இயல் பகை வெல்குறுவான், ஏமாப்ப முன்னே \nஅயல் பகை தூண்டி விடுத்து, ஓர் நயத்தால் \nகறு வழங்கி, கைக்கு எளிதாச் செய்க! அதுவே \nசிறு குரங்கின் கையால் துழா. . . . .[306]",
            "explanation": "இயல்பாக வுள்ள (தனது) பகையை வெல்ல நினைப்பவன் தனக்கு அரணாகுமாறு முன்னரே (தன் பகைக்கு) மற்றொருவனைப் பகைவனாகுமாறு தூண்டுதல் செய்து ஒரு நெறியால் கோபத்தின்கண் மிக்கொழுகித் தன் கைக்கு எளிதாமாறு பகையை நெருக்குக அச் செயல் பெரிய குரங்கு சிறிய குரங்கின் கையால் துழாவியசெயலை ஒக்கும்.",
            "meaning": "பகைவரை அவர்க்கு மாறாக மற்றொருவரை உண்டாக்கி வெல்க என்றது இது."
        },
        {
            "number": 307,
            "category": "பகைத்திறம் தெரிதல்",
            "poem": "மாற்றத்தை மாற்றம் உடைத்தலால், மற்றவர்க்கு \nஆற்றும் பகையால் அவர்க் களைய வேண்டுமே, \nவேற்றுமை யார்க்கும் உண்டுஆதலான்; - ஆற்றுவான் \nநூற்றுவரைக் கொண்டுவிடும். . . . .[307]",
            "explanation": "மனவேறுபாடு எத்திறத்தார்க்கும் உண்டு ஆகலானும் அவ் வேறுபாட்டால் ஒருவர் கூறியவற்றை அவர்க்குத் துணைபுரிவார் தஞ் சொற்களால் மாறு கொண்டு உடைக்கவல்ல ராதலானும் தம் பகைவர்க்கு தம்மோடு மாறுபாடு கொண்டொழுகும் துணையாய் வந்த பகைவராலேயே அவரைக் களைந் தெறிதல் வேண்டும்; ஆற்றுவான் நூற்றுவரை கொன்றுவிடும் - அங்ஙனம் கொல்லவல்லா னொருவனே நூறு பகைவர்களைக் கொல்லவல்லனாம்.",
            "meaning": "தம் பகைவர்களுக்குள் மன வேறுபாடு உண்டாகுமாறு செய்து ஒருவரை ஒருவரால் களைக என்பது."
        },
        {
            "number": 308,
            "category": "பகைத்திறம் தெரிதல்",
            "poem": "தெள்ளி உணரும் திறன் உடையார் தம் பகைக்கு \nஉள் வாழ் பகையைப் பெறுதல் உறுதியே; \nகள்ளினால் கள் அறுத்தல் காண்டும்; அது அன்றோ, \nமுள்ளினால் முள் களையும் ஆறு. . . . .[308]",
            "explanation": "ஆராய்ந்து அறியும் ஆற்றலுடையார் தம் பகைவரிடத்து வாழும் உட்பகையாயினாரைத் துணையாகப் பெறுதல் வலிமையைப் பெறுதலேயாம்; கள்ளினால் கள் அறுத்தல் காண்டும் - மற்றொரு வேறுபட்ட கள்ளினால் முன் குடித்த கள்ளின் வெறியை நீக்குதலைக் கண்கூடாகக் காண்கின்றோம்; அது - உட்பகையாயினாரைத் துணையாகப் பெறுதல் முள்ளினால் முள்ளைக் களைதலை யொக்குமன்றோ?",
            "meaning": "பகைவரிடத்து உட்பகையாய் வாழ்வாரைத் துணையாகப் பெறின் வெற்றி எளிதில் எய்தலா மென்றது இது."
        },
        {
            "number": 309,
            "category": "பகைத்திறம் தெரிதல்",
            "poem": "நலிந்து ஒருவர் நாளும் அடுபாக்குப் புக்கால், \nமெலிந்து ஒருவர் வீழாமை கண்டு, மலிந்து அடைதல், \nபூப் பிழைத்து வண்டு புடை ஆடும் கண்ணினாய்! \nஏப் பிழைத்துக் காக் கொள்ளுமாறு. . . . .[309]",
            "explanation": "பூக்கள் என்று பிழையாகக் கருதி வண்டுகள் மருங்கு வந்து அணைந்து ஆடும் கண்களையுடையாய்! ஒருவர் நாள்தோறும் நலிதலைச் செய்து பகைவரை அடும்பொருட்டுப் புகுந்தால் மெலிந்து ஒருவர் வீழாமை கண்டு உயிர்மெலிந்து ஒருவரும் இறந்த வீழாமையைக் கண்டு அச்சம் மிகுந்து அவரை அடைக்கலமாக அடைதல் அம்பினின்றும் பிழைத்துப் புறமுதுகிட்டுத் தன்னைக் காத்துக்கொள்ளு மாற்றை ஒக்கும்.",
            "meaning": "போரின்கண் புகுந்த பின்னர்ச் சரணாக அடைதல் இழிவைத் தருவதொன்றாகும்."
        },
        {
            "number": 310,
            "category": "பகைத்திறம் தெரிதல்",
            "poem": "மறையாது இனிது உரைத்தல், மாண் பொருள் ஈதல், \nஅறையான் அகப்படுத்துக் கோடல், முறையால் \nநடுவணாச் சென்று அவரை நன்கு எறிதல், அல்லால், \nஒடி எறியத் தீரா, பகை. . . . .[310]",
            "explanation": "கருதியதை மறைத்து வைக்காது இனிமையாக எடுத்துக்கூறுதல் மாட்சிமைமிக்க பொருளைக் கொடுத்தல் வஞ்சனை முதலியவற்றால் கீழறுத்து அவரைச் சார்ந்தாரைத் தம்மோடு சேர்த்துக் கொள்ளல் முறையாக நடுநிலைமையிற் சென்று அப்பகைவர்களை அறச்செய்தல் ஆகிய இவையல்லாமல் தண்டம் ஒன்று கொண்டே பகையை அறச்செய்ய அப்பகை தீர்தல் இல்லை.",
            "meaning": "பகைவரை நான்கு நெறியான் வயப்படுத்துக என்றது இது."
        },
        {
            "number": 311,
            "category": "படைவீரர்",
            "poem": "தூக்கி அவர் வெலினும், தாம் வெலினும், வெஞ் சமத்துத் \nதாக்கி எதிர்ப்படுவர், தக்கவர்; அஃது அன்றி, \nகாப்பின் அகத்து இருந்து காய்வார் மிக உரைத்தல் \nயாப்பினுள் அட்டிய நீர். . . . .[311]",
            "explanation": "வீரத்திற்குத் தகுதியுடையவர்கள் எனப்படுவார் கொடிய போர்க்களத்துள் அவர் வென்றாலும் தாம் வென்றாலும் அடர்த்துத்தள்ளி வெற்றியைக் காண்பவரேயாவர்; அஃது அன்றி - அது செய்தலின்றி அரணகத்தேயிருந்து வெகுள்வாராய் மிகவும் வீரங் கூறுதல் செய்யினுள் விட்ட நீரைஒக்கும்.",
            "meaning": "வீரர் எனப்படுவார் மனத்திண்மையையும் பிறவற்றையும் பெற்று வெற்றியை எதிர்நோக்குபவரே யாவர்."
        },
        {
            "number": 312,
            "category": "படைவீரர்",
            "poem": "உற்றால், இறைவற்கு உடம்பு கொடுக்கிற்பான், \nமற்றவற்கு ஒன்னாரோடு ஒன்றுமோ? - தெற்ற \nமுரண் கொண்டு மாறு ஆய உண்ணுமோ? உண்ணா, \nஇரண்டு ஏறு ஒரு துறையில் நீர். . . . .[312]",
            "explanation": "தெளிவாக நிறைந்த வலிமையைப் பெற்று மாறுபாடு கொண்டுளவாகிய இரண்டு காளைகள். ஒரு துறையுள் நீர் உண்ணுமோ? - ஒரு நீர்த்துறையில் தண்ணீர் உண்ணுமோ? தம்முள் பொருந்தி நீர் பருகுதல் இல. (அதுபோல) ஓர் இடையூறு தம்மரசனுக்கு வந்துற்றால் உடம்பினை அவன்பொருட்டு அளிக்கவல்லவன் அவனுக்குப் பகையாயினாரோடு கீழறுக்கப்பட்டுச் சேர்தலுண்டோ? (இல்லை.)",
            "meaning": "பகைவராற் கீழறுக்கப் படாததா யிருப்பதே படையினியல்பாம்."
        },
        {
            "number": 313,
            "category": "படைவீரர்",
            "poem": "ஆற்ற வினை செய்தார் நிற்ப, பல உரைத்து, \nஆற்றாதார் வேந்தனை நோவது - சேற்றுள் \nவழாஅமைக் காத்து ஓம்பி வாங்கும் எருத்தும் \nஎழாஅமைச் சாக்காடு எழல். . . . .[313]",
            "explanation": "மிகவும் போர்த்தொழிலைச் செய்து வெற்றியை உண்டாக்கினார் வாளாயிருப்ப போரிற் சென்று ஒருவினையும் செய்யாதார் தமக்குச் சிறப்புச் செய்திலனென்று பலவாறுரைத்து அரசனை நொந்துகொள்வது சேற்றுள் வழுவி அகப்பட்டு வருந்தாது காத்து இழுக்கவல்ல எருது அங்கே எழுந்து செல்லாதிருக்கவும் அவ்வாற்றலில்லாத சகடம் எழுந்து செல்லுதலை யொக்கும்.",
            "meaning": "வினைமாட்சி யில்லார்சிறப்புப் பெறுதல் இலர்."
        },
        {
            "number": 314,
            "category": "படைவீரர்",
            "poem": "தார் ஏற்ற நீள் மார்பின் தம் இறைவன் நோக்கியக்கால், \n'போர் ஏற்றும்' என்பார், பொது ஆக்கல் வேண்டுமோ? \nயார் மேற்றாக் கொள்ளினும் கொண்டீக! காணுங்கால், \nஊர் மேற்று, அமணர்க்கும் ஓடு. . . . .[314]",
            "explanation": "சமணர்களுக்கு (அவர்கள் இரந்துண்ணும்) ஓட்டில் இடும் அறச்செயல் ஊரின் கண்ண தாம் (அதுபோல) போரினை விரும்பி ஏற்றுக் கொள்வேமென்னும் வீரர்கள் மாலை பொருந்திய நீண்ட மார்பினையுடைய தம்முடைய அரசன் போருக்குச் செல்க என்ற குறிப்புடன் நோக்கியவிடத்து அந்நோக்கினைப் பொதுவாக நோக்கினான் என்று கொள்ளல் வேண்டுமோ அரசன் யார்மாட்டு அந் நோக்கினைக் கொண்டானாயினும் தன்னை நோக்கினானாகக் கொள்க.",
            "meaning": "அரசன் குறிப்பினை அறிந்து ஆராய்தலின்றி போரிற்புகுதல் வீரர்களுடைய கடமையாம்."
        },
        {
            "number": 315,
            "category": "படைவீரர்",
            "poem": "செம்மாந்து செல்லும் செறுநரை அட்டவர், \nதம்மேல் புகழ் பிறர் பாராட்ட, தம்மேல் தாம் \nவீரம் சொல்லாமையே வீழ்க! - களிப்பினும் \nசோரப் பொதியாத வாறு. . . . .[315]",
            "explanation": "தருக்குற்று ஒழுகும் பகைவரை வென்றவர்கள் தம்மீது புகழ்ந்து பிறர் சிறப்பிக்கும் பொருட்டு களிப்புற்ற இடத்தும் தம்மிடத்து உளவாம் வீரஞ் சொல்லாதிருத்தலையே விரும்புக (அது) தன்னிடத்துள்ள குற்றங்களைத் தானே ஒன்று சேர்த்து மிகுத்துக் கூறாதவாறு ஆகும்.",
            "meaning": "வீரர்கள் பிறர் பாராட்டும் பொருட்டுத் தம்மைத் தாம் புகழ்தல், தம்முடைய குற்றங்களைத் தாமே கூறுதல் போலாம்."
        },
        {
            "number": 316,
            "category": "படைவீரர்",
            "poem": "உரைத்தாரை மீதூரா மீக் கூற்றம், - பல்லி \nநெரித்த சினை போலும் நீள் இரும் புன்னைப் \nபொரிப்பூ இதழ் உறைக்கும் பொங்கு நீர்ச் சேர்ப்ப! \nநரிக் கூக் கடற்கு எய்தாவாறு. . . . .[316]",
            "explanation": "பல்லியது நெரிக்கப்பட்ட முட்டையைப்போல மலர்ந்திருக்கின்ற நீண்ட பெரிய புன்னை பொரியைப் போன்ற பூக்களினது இதழ்களைப் பரப்பும் நீர் மிகுந்த கடல் நாடனே! தம்மை நலிய உரைத்தவர்களை செயலால் மிக் கொழுகாது சொற்களால் தாமும் மிக்கொழுகல் நரியின் கூவிளியால் கடல் ஒலியைத் தாழ்விக்க மாட்டாதவாறு போலும்.",
            "meaning": "வீரர்கள் தம்மைநலிய உரைத்தார்களைச் செயலால் அடுதல் வேண்டும்."
        },
        {
            "number": 317,
            "category": "படைவீரர்",
            "poem": "அமர் நின்ற போழ்தின்கண் ஆற்றுவாரேனும், \nநிகர் அன்றிமேல் விடுதல் ஏதம்; - நிகர் இன்றி \nவில்லொடு நேர் ஒத்த புருவத்தாய்! - அஃது அன்றோ, \nகல்லொடு கை எறியுமாறு. . . . .[317]",
            "explanation": "வில்லினொடு நேராக ஒத்த புருவங்களை யுடையாய்! போர் நடவாநின்ற போழ்தத்து ஒப்புமையின்றிப் போராற்ற வல்லரேனும் ஒப்புமை கருதலின்றி (வலியார்) மேற்படை விடுதல் துன்பந் தருவதாம்; கல்லொடு கை யெறியுமாறு அஃது அன்றோ - கல்லொடு மாறுகொண்டு கையால் எதிர்த்துத் தாக்குதலை அஃது ஒக்குமன்றோ?",
            "meaning": "வீரர்கள் தம்மின் வலியார்மேற் சேறல் துன்பம் பயப்ப தொன்றாம்."
        },
        {
            "number": 318,
            "category": "படைவீரர்",
            "poem": "'வரை புரை வேழத்த, வன் பகை' என்று அஞ்சா \nஉரையுடை மன்னருள் புக்கு, ஆங்கு அவையுள், \nநிரை உரைத்துப் போகாது, ஒன்று ஆற்றத் துணிக! \nதிரை அவித்து, ஆடார் கடல். . . . .[318]",
            "explanation": "அலைகளை நீக்கிப் பின்னர்க் கடலில் ஆடுதலிலர் (அதுபோல) புகழுடைய அரசர்கள் அவை நடுவே புகுந்து அவ்விடத்திருந்த அவை நடுவே கூறும் முறையால் தனது வீரத்தை மிகுத்துரைத்து மலைபோலும் யானைப் படையை உடையதாயிருந்தது வலிய பகை என்று அஞ்சி இது சமயம் வெல்ல முடியாததென் றொழியாது கூறிய தொன்றனைச் செய்யத் துணிந்து நிற்க.",
            "meaning": "வீரர் பகைவருடைய வலி குறைந்த ஞான்று அவரை வெல்வோமென்று நினையா தொழிபவராக."
        },
        {
            "number": 319,
            "category": "படைவீரர்",
            "poem": "காத்து, ஆற்றுகிற்பாரைக் கண்டால், எதிர் உரையார், \nபார்த்து ஆற்றாதாரைப் பரியாது மீதூர்தல் \nயாத்த தேசு இல்லார் படை ஆண்மை - நாவிதன் வாள் \nசேப்பிலைக்குக் கூர்த்து விடல். . . . .[319]",
            "explanation": "தம்மைக் காத்துப் பகைவரோடு எதிராக நின்று உடற்றவல்லாரைக் கண்ட அளவில் மாறு கூறுதலும் இலராகி பார்த்த அளவில் ஆற்றாராகிப் புறங்கொடுத் தோடுவாரை இரங்குதலின்றி மேற்செல்லலான் தனக்குளதாம் புகழினைப் பெறாதவர்கள் செய்யும் படையாண்மை அம்பட்டன் கத்தி சேப்பிலையை அறுக்கக் கூர்மை உடையதாயினவாறு போலும்.",
            "meaning": "புறங்கொடுத்து ஓடுவார்மீது படை விடலாகாது என்றது இது."
        },
        {
            "number": 320,
            "category": "படைவீரர்",
            "poem": "இஞ்சி அடைத்துவைத்து, ஏமாந்து இருப்பினும், \nஅஞ்சி அகப்படுவார், ஆற்றாதார்; - அஞ்சி \nஇருள் புக்கு இருப்பினும், மெய்யே வெரூஉம், புள் \nஇருளின் இருந்தும் வெளி. . . . .[320]",
            "explanation": "மதில்வாயிலை அடைத்துவைத்துப் பாதுகாவல் பெற்றுள்ளே யிருப்பினும் போருக்காற்றாது அஞ்சி உட்புகுந்தார் அச்சத்தான் பகைவர் கையுட்படுவர் பயந்து இருளின்கண் புகுந்திருந்ததாயினும் பறவையானது உண்மையாகவே இருளினை உடைய இரவாக இருந்தும் வெளிச்சமுடைய பகலாக நினைத்து அஞ்சும்.",
            "meaning": "அஞ்சுவார்க்கு அரணாற் பயனுண்டாத லில்லை."
        },
        {
            "number": 321,
            "category": "படைவீரர்",
            "poem": "உருத்து எழு ஞாட்பினுள், ஒன்னார் தொலைய, \nசெருக்கினால் செய்கல்லார் செய்வாரே போல, \nதருக்கினால் தம் இறைவன் கூழ் உண்பவரே \nகருக்கினால் கூறை கொள்வார். . . . .[321]",
            "explanation": "சினந்து எழுந்த போரிடத்து பகைவர் அழியுமாறு வீரத்தாற் போர் செய்ய ஆற்றாராகி செய்யும் ஆற்றலுடையாரைப் போல தருக்கித் தம்மை மிகுத்துக் கூறுதலினால் தம் மரசனிடத்து உணவுபெற்று வாழ்கின்றவர்கள் மேனியழகால் ஆடையைப் பெறுகின்ற (ஆடல் வன்மை பெறாத)நாடகக் கணிகையரை ஒப்பர்.",
            "meaning": "ஆற்றலொரு சிறிதுமின்றி மிகுத்துக் கூறுதலானே உணவுபெறும்வீரர்கள் மேனியழகா லாடையைப் பெறும் கணிகையரை ஒப்பர்."
        },
        {
            "number": 322,
            "category": "படைவீரர்",
            "poem": "'அமர் விலங்கி, ஆற்ற அறியவும்பட்டார் \nஎமர், மேலை இன்னரால்; யார்க்கு உரைத்தும்' என்று, \nதமர் மறையால் கூழ் உண்டு சேறல் அதுவே \nமகன் மறையாத் தாய் வாழுமாறு. . . . .[322]",
            "explanation": "போரிடை நின்று பகைவரைப் போர் செய்து நீக்கி மிகவும் எல்லோரானும் அறிந்துகொள்ளவும் பட்டார்கள் முற்காலத்தில் எம் முன்னோர் இத்தன்மையரா யிருந்தனர் இவற்றை யாரிடத் துரைப்பேம் என்று கூறாமற்கூறி தம் முன்னோருடைய புகழ் மறைவினால் மறைந்து நின்று உணவு உண்டு செல்லுதலாகிய அது தான் பெற்ற மகனால் தனது அமையா ஒழுக்கத்தை மறைத்துக் கற்பமையா தாள் கணவனோடு வாழுமாற்றை ஒக்கும்.",
            "meaning": "ஆற்றலில்லாத வீரர்கள் பழைமை பேசி உணவு பெறுதல் இகழத்தக்கதாம்."
        },
        {
            "number": 323,
            "category": "படைவீரர்",
            "poem": "உறுகண் பலவும் உணராமை கந்தா, \nதறுகண்மை ஆகாதாம் பேதை, 'தறுகண் \nபொறிப் பட்ட ஆறு அல்லால், பூணாது' என்று எண்ணி, \nஅறிவு அச்சம் ஆற்றப் பெரிது. . . . .[323]",
            "explanation": "அறிவு இல்லாதவன் வெற்றி புண்ணியம் உண்டாய வழியல்லாது உண்டாகாது என்று நினைத்து அறிவான் வரும் அச்சம் மிகுதியும் உடையவனாதலால் தனக்கு வந்துறும் துன்பங்களை உணரத்தக்க அறிவின்மையை பற்றுக்கோடாகக் கொண்டுவரும் அஞ்சாமை செய்தொழுகலின் தறுகண்மை உடையவனாக ஆக மாட்டான்.",
            "meaning": "வீரர்க்கு அறிவாற்றலும் இன்றியமையாத தொன்றென்பது இது."
        },
        {
            "number": 324,
            "category": "படைவீரர்",
            "poem": "தன்னின் வலியானைத் தான் உடையன் அல்லாதான், \nஎன்ன குறையன், இளையரால்? - மன்னும் \nபுலியின் பெருந் திறல ஆயினும், பூசை, \nஎலி இல்வழிப் பெறா, பால். . . . .[324]",
            "explanation": "பூனை கொலைத் தொழில் நிலைபெற்றிருக்கும் புலிபோல மிக்க வலிய வாயினும் எலி இல்லாத இடத்தில் கொன்றுண்ணும் உணவு பெறுதல் இல்லை. (ஆதலின்) தன்னைவிட மிக்க வலிமை உடையவனைத் தான் பகைவனாகப் பெறாதவன் போர்வீரர்களால் என்ன குறைமுடித்தலை உடையவனாவான்?",
            "meaning": "படைவீரர்கள் பகைவர்களை உடைய அரசனை அடைதல் வேண்டும்."
        },
        {
            "number": 325,
            "category": "படைவீரர்",
            "poem": "கொடையும், ஒழுக்கமும், கோள் உள் உணர்வும், \nஉடையர் எனப்பட்டு ஒழுகி, பகைவர் \nஉடைய, மேற்செல்கிற்கும் ஊற்றம் இலாதார் \nபடையின், படைத் தகைமை நன்று. . . . .[325]",
            "explanation": "கொடைத் தொழிலும், செங்கோன்மையும், படைகுடி முதலியவற்றின் கருத்தை அறியும் நுண்ணறிவும், உடையவ ரிவரென்று படை, குடி முதலியவற்றால் சொல்லப்பட்டு அந்நெறியின் கண்ணேயே ஒழுகி, மாற்றலர் புறமுதுகிட்டு ஓட, மேற்சென்று அவரை அழிக்கத்தக்க வலிமை இல்லாதவர்கள், படைகளை உண்டாக்குவார்களாயின் அப்படைகளின் பண்புகள் சிறப்புற இருக்கும்.",
            "meaning": "படை உடையானுக்குக் கொடை, செங்கோன்மை, கோளுணர்வு முதலியன வேண்டும்."
        },
        {
            "number": 326,
            "category": "படைவீரர்",
            "poem": "இரு கயல் உண் கண் இளையவளை, வேந்தன், \n'தருக!' என்றால் தன்னையரும் நேரார்; செரு அறைந்து, \nபாழித் தோள் வட்டித்தார்; காண்பாம்; இனிது அல்லால், \nவாழைக்காய் உப்பு உறைத்தல் இல். . . . .[326]",
            "explanation": "இரண்டு கயல்கள் போன்ற மையுண்ட கண்களையுடைய இளமைப் பருவமுடையாளை அரசன் கொடுப்பாயாக என்று தூது விட்டால் இவள் தமையன்மாரும் கொடுத்தற்கு உடம்படாராகி போர்ப்பறை அறைவித்து வலிமையுடைய தோள்களைப் பிசைந்து நின்றார்கள் உறுதியாக வெற்றியைக் காணுதலுறுவோம் இனிமையாக இருப்பதல்லாமல் எக்காலத்தும் வாழைக்காய் இயல்பாய் உவர்ப்போடு கூடி நிற்றல் இல்லையாதலான்.",
            "meaning": "அரசன் மகள் வேண்டினானாக, அவள் தமையன்மார் சினந்து போருக்கு எழுந்தனர்."
        },
        {
            "number": 327,
            "category": "இல்வாழ்க்கை",
            "poem": "நாண் இன்றி ஆகாது, பெண்மை; நயவிய \nஊண் இன்றி ஆகாது, உயிர் வாழ்க்கை; பேணுங்கால், \nகைத்து இன்றி ஆகா, கருமங்கள்; - காரிகையாய்! \nவித்து இன்றிச் சம்பிரதம் இல். . . . .[327]",
            "explanation": "அழகுடையாய்! பெண்மைக்குணம் நாணின்றி உண்டாகாது; பேணுங்கால் - காப்பாற்றுமிடத்து நலம் மிகுந்த உணவு இல்லாது உயிர் வாழ்ந்திருத்தல் முடியாது; கருமங்கள் கைத்து இன்றி ஆகா - செயல்கள் கைப்பொருள் இல்லாது முடிதல் இல்லை; வித்து இன்றி சம்பிரதம் இல் - விதையின்றி விளைவும் இல்லை.",
            "meaning": "பெண்களுக்கு நாண் வேண்டும் என்றது இது."
        },
        {
            "number": 328,
            "category": "இல்வாழ்க்கை",
            "poem": "உரிமைதனில் தம்மோடு உழந்தமை கண்டு, \nபிரிவு இன்றிப் போற்றப் படுவார்; திரிவு இன்றித் \nதாம் பெற்றதனால், உவவார்; பெரிது அகழின், \nபாம்பு காண்பாரும் உடைத்து. . . . .[328]",
            "explanation": "வேறுபாடின்றிக் காப்பாற்றப்படுபவர்கள் நட்புரிமையால் தம்மோடு வருந்தினமையைப் பார்த்து மன வேறுபாடின்றி தாம் பெற்ற பொருளால் மனமகிழ்தலிலராய்ப் பின்னும் விரும்பாநிற்பர் புற்றினை மிகவும் கீழே தோண்டிச் சென்றால் (அதனால்) பாம்பைக் காண்கின்றவர்களையும் மிகுதியாக உடைத்தாயிரா நின்றது இவ்வுலகம்",
            "meaning": "செய்தது கொண்டு உவத்தலே நட்பிற் கழகாம்."
        },
        {
            "number": 329,
            "category": "இல்வாழ்க்கை",
            "poem": "அகத்தால் அழிவு பெரிது ஆயக்கண்ணும், \nபுறத்தால் பொலிவுறல் வேண்டும்; - எனைத்தும் \nபடுக்கை இலராயக்கண்ணும், உடுத்தாரை \nஉண்டி வினவுவார் இல். . . . .[329]",
            "explanation": "படுத்தற்கு ஒரு சிறிய இடம் இலராயவிடத்தும் சிறப்புற ஆடை உடுத்தாரை வறியராகக் கருதி உண்டிவேண்டுமோ என்று கேட்பார் ஒருவருமிலர். (ஆதலால்) மனையின்கண் வறுமை மிக்க இடத்தும் எப்படியாயினும் புறத்தோற்றத்தால் பொலிவுற்று விளங்குதல் வேண்டும்.",
            "meaning": "புறத்தோற்றப் பொலிவும் வேண்டப்படுவதொன்றாகும்."
        },
        {
            "number": 330,
            "category": "இல்வாழ்க்கை",
            "poem": "சொல்லாமை நோக்கிக் குறிப்பு அறியும் பண்பின் தம் \nஇல்லாளே வந்த விருந்து ஓம்பி, செல்வத்து \nஇடர் இன்றி ஏமாந்திருந்தாரே, நாளும் \nகடலுள் துலாம் பண்ணினார். . . . .[330]",
            "explanation": "தான் கூறுவதற்கு முன்னரே முகம் நோக்கி மனக் குறிப்பினை அறியும் பண்பினை உடைய தன் மனைவியே வந்த விருந்தினர்களுக்கு வேண்டுவன செய்து ஓம்ப அதனால் செல்வத்தின்கண் துன்பமின்றி இன்பமுற்று வாழ்ந்தவர்களே நாடோறும் கடலிலுள்ள நீரைத் துலா இட்டு இறைப்பவரோ டொப்பர்.",
            "meaning": "குறிப்பறிதலும், விருந்தோம்பலுமுடைய இல்லாளோடு செல்வத்துடன வாழ்பவர்களே நீங்காத இன்பமுடையார்."
        },
        {
            "number": 331,
            "category": "இல்வாழ்க்கை",
            "poem": "எந் நெறியானும் இறைவன் தன் மக்களைச் \nசெந் நெறிமேல் நிற்பச் செயல் வேண்டும்; அந் நெறி \nமான் சேர்ந்த நோக்கினாய்! - ஆங்க; அணங்கு ஆகும், \nதான் செய்த பாவை தனக்கு. . . . .[331]",
            "explanation": "மானை யொத்த பார்வையை உடையாய்! தந்தை தன் குழந்தைகளை எல்லாவற்றானும் செம்மையாகிய நல்ல வழியில் நிற்குமாறு அறிவு கொளுத்துதல் வேண்டும்; தன்னால் நிலை நிறுத்தப்பட்ட படிவம் தனக்கே தெய்வமாகும் செந்நெறியில் நிற்பச்செய்தல் தெய்வமாந் தகுதியைப் போலாம் ஆதலான்.",
            "meaning": "மக்களுக்கு அறிவு ஊட்டுதல் தந்தை கடனாம்."
        },
        {
            "number": 332,
            "category": "இல்வாழ்க்கை",
            "poem": "ஒக்கும் வகையால் உடன் பொரும் சூதின்கண் \nபக்கத்து ஒருவன், ஒருவன்பால் பட்டிருக்கும்; \nமிக்க சிறப்பினர் ஆயினும், தாயர்க்கு \nமக்களுள் பக்கமோ வேறு. . . . .[332]",
            "explanation": "ஒக்கும்படி சிலருடன் கூடி விளையாடும் சூதாட்டிடத்து பக்கத்திலே இருந்து ஒருவன் ஒருவனைச் சார்ந்து வேண்டியன கூறிக்கொடுப்பான்; (அதுபோல) மக்கள் எல்லோரும் மிகுந்த சிறப்புடையவராகக் கருதப்படுவாரே யாயினும் தாய்மார்களுக்கு மக்களுள்ளும் கல்வி யறிவான் மிக்காரிடத்து அன்பு தனிச் சிறப்புடையதாக இருக்கும்.",
            "meaning": "கல்வி யறிவான் மிக்க மக்களைத் தாயர் பெரிதும் விரும்புவர்."
        },
        {
            "number": 333,
            "category": "இல்வாழ்க்கை",
            "poem": "தொடித் தோள் மடவார் மருமந்தன் ஆகம் \nமடுத்து, அவர் மார்பில் மகிழ்நன் மடுப்ப, \nநெறி அல்ல சொல்லல் நீ, பாண! - அறி துயில் \nஆர்க்கும் எடுப்பல் அரிது. . . . .[333]",
            "explanation": "தொடியணிந்த தோள்களையுடைய பரத்தையர் மார்பினை தன் மார்பில் சேர்த்து அப்பரத்தையர் மார்பில் தலைவன் சேர பாணனே! நீ இங்ஙனம் ஒழுகுதல் நெறியன்றென்று தலைவனிடத்துச் சொல்லுதலை ஒழிவாயாக; பொய்த்துயிலினின்றும் ஒருவரை நீக்குதல் யாரானும் முடியாதாம்.",
            "meaning": "பாணனுக்குத் தலைமகள் வாயில்மறுத்துக் கூறியது."
        },
        {
            "number": 334,
            "category": "இல்வாழ்க்கை",
            "poem": "விழும் இழை நல்லார் வெருள் பிணைபோல் நோக்கம் \nகெழுமிய நாணை மறைக்கும்; தொழுதையுள், \nமாலையும் மாலை மறுக்குறுத்தாள்; - அஃதால், \nசால்பினைச் சால்பு அறுக்குமாறு. . . . .[334]",
            "explanation": "எல்லோரானும் விரும்பப்படும் பொற்கல னணிந்த பெண்களுடைய வெருண்ட மான்போன்ற நோக்கங்கள் (ஆடவருடைய) செறிந்த நாணினைத் தோன்றாமல் மறைக்க வல்லதாம்! யமுனையின் கண்ணே திருமாலையும் பின்னை யென்பாள் தன்னழகினால் மயங்கச் செய்தாள்; அது மிகுதியினை மிக்க தொன்றனால் அறுக்கு மாற்றைஒக்கும்.",
            "meaning": "அறிவான் மிக்கார்மகளிரைச் சார்ந்தொழுகல் கூடாது."
        },
        {
            "number": 335,
            "category": "இல்வாழ்க்கை",
            "poem": "தூய்மை மனத்தவர், தோழர் மனையகத்தும், \nதாமே தமியர் புகல் வேண்டா; தீமையான் \nஊர் மிகின், இல்லை, கரியோ; - ஒலித்து உடன் \nநீர் மிகின், இல்லை, சிறை. . . . .[335]",
            "explanation": "தூய்மையான மனத்தை உடையவர்கள் நண்புடையார் இல்லின் கண்ணும் தாமாகத் தனித்துச் செல்லுதல் வேண்டா இவன் தீயசெயல் செய்தான் என்று ஊரிலுள்ளார் மிகுத்துக் கூறுவாராயின் செய்யவில்லை என்று சான்று கூறுவார் ஒருவரும் இலர் ஓசையுடனே நீர் மிகுமாயின் அதனைத் தடுத்து நிற்கும் அணை இல்லையாதல்போல.",
            "meaning": "நல்லோர் தோழர் மனையிடத்தும் தனியாகப் புகுதல் கூடாது என்றது இது."
        },
        {
            "number": 336,
            "category": "இல்வாழ்க்கை",
            "poem": "நிறையான் மிகுகல்லா நேரிழை யாரைச் \nசிறையான் அகப்படுத்தல் ஆகா; அறையோ \nவருந்த வலிதினின் யாப்பினும், நாய் வால் \nதிருந்துதல் என்றுமோ இல். . . . .[336]",
            "explanation": "வருந்துமாறு வலிபெறக் கட்டினாலும் நாயின் வால் வளைவினின்றும் நீங்கித்திருந்துதல் என்றும் இல்லை; அதுபோல நிறையான் மிகுகல்லா நேரிழையாரை - மனத்தை அடக்கும் வலிமை மிக்கிராத அழகினை உடைய கலனணிந்திருக்கும் மகளிரை காவலால் தீய செயலினின்றும் நீக்கி அகப்படுத்தல் முடியாது முடியுமென்பா ருளராயின் அவரை அறைகூவி அழைக்கின்றேன்.",
            "meaning": "மகளிர்க்குச் சிறை காப்பினும் நிறைகாப்பே சிறந்ததாம்."
        },
        {
            "number": 337,
            "category": "இல்வாழ்க்கை",
            "poem": "நல்கூர்ந்தவர்க்கு, நனி பெரியர் ஆயினார், \nசெல் விருந்து ஆகிச் செலல் வேண்டா, ஒல்வது \nஇறந்து அவர் செய்யும் வருத்தம் - குருவி \nகுறங்கு அறுப்பச் சோரும் குடர். . . . .[337]",
            "explanation": "செல்வத்தால் மிகவும் பெரியவர் ஆயினார் வறுமையுடையார்க்கு அவரிடத்துச் செல்கின்ற விருந்தாகச் செல்லவேண்டா; ஒல்வது இறந்து அவர் செய்யும் வருத்தம் - தம்மா லியலுமாற்றைக் கடந்து விருந்து செய்தலான் வரும் வருத்தம் குருவி தொடையை அறுத்த அளவில் குடர்சோர்ந்து விழுந்துன்பத்தை யொக்கும்.",
            "meaning": "செல்வமுடையார் வறியோரிடத்து விருந்தாகச் செல்லவேண்டா என்றது இது."
        },
        {
            "number": 338,
            "category": "இல்வாழ்க்கை",
            "poem": "உடுக்கை, மருந்து, உறையுள், உண்டியோடு, இன்ன \nகொடுத்து, குறை தீர்த்தல் ஆற்றி விடுத்து, இன்சொல் \nஈயாமை என்ப - எருமை எறிந்து, ஒருவர் \nகாயக்கு உலோபிக்குமாறு. . . . .[338]",
            "explanation": "உடையும் மருந்தும் உறையுளும்உணவோடு இவற்றை யளித்து அவர் குறையை நீக்குதலைச்செய்து இனிய சொற்களைக் கூறாமை ஒருவர் உணவின் பொருட்டு எருமையைக் கொன்று அதனைச் சமைத்தற்குரிய காயம் வாங்குதற்கு லோபிக்குமாற்றை யொக்கும் என்று சொல்லுவார்கள்.",
            "meaning": "கொடைக்கு இன்சொல் இன்றியமையாது வேண்டப்படுவ தொன்றாம்."
        },
        {
            "number": 339,
            "category": "இல்வாழ்க்கை",
            "poem": "தத்தமக்குக் கொண்ட குறியே தவம் அல்ல; \nசெத்துக! சாந்து படுக்க! மனம் ஒத்துச் \nசமத்தனாய் நின்று ஒழுகும் சால்பு தவமே \nநுகத்துப் பகல் ஆணி போன்று. . . . .[339]",
            "explanation": "தத்தமக்குத் தோன்றியவாறே கொண்ட வேடங்கள் தவமாகா; வாளாற் செத்துக அன்றிக் குளிர்ந்த சந்தனத்தைப் பூசுக மனம் பொருந்தி நுகத்தின்கண் நடுவு நிற்கும் பகலாணியை ஒப்ப ஒன்று பட்டவனாகி நடுவு நிலையினின்று ஒழுகும் அமைதியே தவமாம்.",
            "meaning": "காய்த லுவத்த லின்றிஒழுகும் அமைதியே தவமாம்."
        },
        {
            "number": 340,
            "category": "இல்வாழ்க்கை",
            "poem": "உள்ளது ஒருவர் ஒருவர் கை வைத்தக்கால், \nகொள்ளும் பொழுதே கொடுக்க, தாம் கொள்ளார்; \n'நிலைப் பொருள்' என்று அதனை நீட்டித்தல் வேண்டா; \nபுலைப் பொருள் தங்கா, வெளி. . . . .[340]",
            "explanation": "தன்னிடத்துள்ளதொரு பொருளை ஒருவர் ஒருவரிடத்துக் காவல் செய்து தருமாறு கொடுத்தால் அவர் வேண்டியபொழுது. தாம் அகப்படுத்திக் கொள்ளாமல் கொடுக்கக் கடவர் நிலைமையான பொருள் என்று கருதிக் கொடாது காலம் நீட்டித்தல் வேண்டா; புலால் நாறும் பொருள் எங்ஙனம் மறைப்பினும் மறைபடாது வெளிப்பட்டுவிடும் ஆதலான்.",
            "meaning": "அடைக்கலப் பொருளைக் கொள்ளாது வேண்டிய பொழுது கொடுத்துவிடுக."
        },
        {
            "number": 341,
            "category": "இல்வாழ்க்கை",
            "poem": "நன்றே, ஒருவர்த் துணையுடைமை; பாப்பு இடுக்கண் \nநண்டேயும் பார்ப்பான்கண் தீர்த்தலான், - விண் தோயும் \nகுன்றகல் நல் நாட! - கூறுங்கால், இல்லையே, \nஒன்றுக்கு உதவாத ஒன்று. . . . .[341]",
            "explanation": "ஆகாயத்திற் பொருந்தும் குன்றுகள் அகன்ற நல்ல நாடனே! ஒருவர் ஒருவரைத் துணையாகக் கொள்ளுதல் நல்ல தொன்றே; பாம்பான் வரக்கடவதொரு துன்பத்தை பார்ப்பானிடத்துத் துணையாக வந்திருந்தது சிறிய நண்டேயாயினும் (அதனை) நீக்குதலால் சொல்லுமிடத்து ஒன்றிற்கும் உதவாத ஒரு சிறு பொருளும் இல்லை.",
            "meaning": "துணைபெற்று வழிச்செல்லுதல் நல்லது."
        },
        {
            "number": 342,
            "category": "இல்வாழ்க்கை",
            "poem": "விடல் அரிய துப்புடைய வேட்கையை நீக்கி, \nபடர்வு அரிய நல் நெறிக்கண் நின்றார், இடர் உடைத்தாய்ப் \nபெற்ற விடக்கு நுகர்தல், - கடல் நீந்தி, \nகற்று அடியுள் ஆழ்ந்துவிடல். . . . .[342]",
            "explanation": "விடுதற்கரிய வலிமை உடைய பற்றினை முற்ற அறுத்து ஒழுகுதற்கரிய நல்ல துறவற நெறியின்கண் நின்றவர்கள் பசி நோய் வந்துற்றதாக அதன் பொருட்டுத் தானே வந்துற்ற புலாலை உண்ணுதல் கடலினை நீந்திக் கன்றினது குளம்படி நீரினுள் அமிழ்ந்து விடுவதை யொக்கும்.",
            "meaning": "துறவற நெறியில் நின்றார் எக்காலத்தும் புலால் உண்ணல் ஆகாதாம்."
        },
        {
            "number": 343,
            "category": "இல்வாழ்க்கை",
            "poem": "செறலின் கொலை புரிந்து, சேண் உவப்பர் ஆகி, \nஅறிவின் அருள் புரிந்து செல்லார், பிறிதின் \nஉயிர் செகுத்து, ஊன் துய்த்து, ஒழுகுதல் - ஓம்பார், \nதயிர் சிதைத்து, மற்றொன்று அடல். . . . .[343]",
            "explanation": "பிற உயிர்களுக்கு அறிவினால் அருள்செய்து மறுமை இன்பத்தையடையாராகி அறிவின் மயக்கத்தால் உயிர்களைக் கொலை செய்து மறுமை இன்பத்தை அடையப்போவதாக மன முவப்புடையராகி (ஊன் கொண்டு வேட்டால் மறுமை யடைதல் உறுதியென்று) அதன் பொருட்டுப் பிறிதொன்றனது இனிய உயிரை நீக்கி புலாலை மனம் பொருந்தி உண்டு ஒழுகுதல் உடலைப் பாதுகாவாதார் சுவை கருதித் தயிரினை அழித்து மற்றோருணவாக மாற்றிச் சமைத்தலோ டொக்கும்.",
            "meaning": "வேள்விக்கண்ணும் கொலைபுரிதல் தீதாம்."
        },
        {
            "number": 344,
            "category": "இல்வாழ்க்கை",
            "poem": "நன்கு ஒன்று அறிபவர், நாழி கொடுப்பவர்க்கு \nஎன்றும் உறுதியே சூழ்க! - எறி திரை \nசென்று உலாம் சேர்ப்ப! - அது போல, நீர் போயும், \nஒன்று இரண்டாம் வாணிகம் இல். . . . .[344]",
            "explanation": "வீசுகின்ற அலைகள் மிக்குச்சென்று கரைமேல் உலாவுகின்ற கடல் நாடனே! நன்றாக ஒரு பொருளின் கூறுபாட்டை அறிகின்றவர்கள் நாழி அரிசியே யாயினும் அதனைக் கொடுக்கின்றவர்களுக்கு எக்காலத்தும் அவர்க் குறுதி தரத்தக் கனவற்றையே நினைக்கக் கடவாராக கடல் கடந்து சென்று ஒன்று கொண்டு இரண்டாகப் பெருக்கும் வாணிகமும் அதைப்போல ஆவதில்லை.",
            "meaning": "நீ, நன்மை செய்தார்க்கு எக்காலத்தும் நன்மை செய்யும் விருப்புடையவனாக இரு. அதனால் மிகுந்த நன்மை உண்டாம்."
        },
        {
            "number": 345,
            "category": "இல்வாழ்க்கை",
            "poem": "'தமன்' என்று இரு நாழி ஈத்தவன் அல்லால், \n'நமன்' என்று, காயினும், தான் காயான், மன்னே, \n'அவன் இவன்' என்று உரைத்து எள்ளி; - மற்று யாரே, \nநம நெய்யை நக்குபவர்?. . . . .[345]",
            "explanation": "தம்முடைய சுற்றத்தானென்று கருதி இருநாழி அரிசியைக் கொடுத்தவன் வெகுளினும் வெகுள்வதன்றி சுற்றத்தான் என்பது கருதி அவன் என்றும் இவன் என்றும் இகழ்ந்து கூறி நகையாடி நன்றியறிதலுடையான் மனவெறுப்புக் கொள்ளான் மந்திரங் கூறிக் குண்டத்திலிட வைத்த ஆனெய்யை நக்கிச் சுவை பார்ப்பார் யாவர்? (ஒருவருமிலர்.)",
            "meaning": "ஒருவன் தனக்கு உதவி செய்தவன் காய்வானாயினும் தான் காய்தலை யொழிக என்றது இது."
        },
        {
            "number": 346,
            "category": "இல்வாழ்க்கை",
            "poem": "நாடி, 'நமர்' என்று நன்கு புரந்தாரைக் \nகேடு பிறரோடு சூழ்தல், - கிளர் மணி \nநீடு அகல் வெற்ப! - நினைப்பு இன்றி, தாம் இருந்த \nகோடு குறைத்து விடல். . . . .[346]",
            "explanation": "விளங்குகின்ற மணிகள் பொருந்திய நீண்ட கற்பாறைகளையுடைய மலை நாடனே! ஆராய்ந்து நம்மவர் என்று கருதி வேண்டியன உதவி நன்றாகக் காப்பாற்றியவர்களை காப்பாற்றப்பட்டவர்கள் அவர்க்குச் செய்யத்தக்க தீமையை அவர் பகைவரோடு சேர்ந்து எண்ணுதல் ஒருவன் உணர்வின்றித் தான் தங்கியிருந்த கோட்டின் அடியை வெட்டி வீழ்த்தி உயிர்விடுதலை யொக்கும்.",
            "meaning": "செய்த உதவியை மறந்து தீமை செய்பவன் பற்றுக்கோடின்றி அழிவது விதி."
        },
        {
            "number": 347,
            "category": "இல்வாழ்க்கை",
            "poem": "'பண்டு இன்னார்' என்று தமரையும், தம்மையும், \nகொண்ட வகையால் குறை தீர நோக்கியக்கால், \nவிண்டவரோடு ஒன்றிப் புறன் உரைப்பின், - அஃது அன்றோ, \nஉண்ட இல் தீ இடுமாறு. . . . .[347]",
            "explanation": "முன்பு இத்தன்மையுடையார் என்று தஞ் சுற்றத்தாரையும் தன்னையும் ஏற்றுக்கொண்ட சிறப்பு வகையாலேயே குறை தீருமாறு நோக்கியவிடத்து நோக்கப்பட்டார் வேர் பகைவரோடு சேர்ந்து புறங்கூறுதலுறின் இனிய உணவு ஏற்ற அவ்வீட்டிலேயே நெருப்பு இடுமாற்றை ஒப்பது அதுவேயாம்.",
            "meaning": "செய்ந் நன்றி கோறல் பழிக்குக் காரணமாம்."
        },
        {
            "number": 348,
            "category": "உறவினர்",
            "poem": "தமக்கு உற்றதே ஆகத் தம் அடைந்தார்க்கு உற்றது \nஎமக்கு உற்றது என்று உணரா விட்டக்கால், என் ஆம்? \nஇமைத்து அருவி பொன் வரன்றும் ஈர்ங் குன்ற நாட! \nஉமிக் குற்றுக் கை வருந்துமாறு. . . . .[348]",
            "explanation": "அருவிகள் விட்டு விளங்கிப் பொன்னைக் கொழித்து இழியும் குளிர்ச்சி பொருந்திய மலைநாடனே! தம்மை ஒரு பொருளாகக் கொண்டு அடைந்தவர்களுக்குற்ற தீமை தம்மை அடைந்ததாகவே நினைத்து அதனான் வரும் துன்பமும் எம்மை யடைந்ததேயாம் என்று அறிதலின்றி அதனைக் களையாது விட்டவிடத்து அவர் என்ன ஆவர்? உமியைக் குற்றுதலான் கை வருந்து மாற்றை யொக்கும்.",
            "meaning": "தம்மை யடைந்தாரைத் தாம் காத்தல் வேண்டும்."
        },
        {
            "number": 349,
            "category": "உறவினர்",
            "poem": "சேர்ந்தார் ஒருவரைச் சேர்ந்து ஒழுகப் பட்டவர் \nதீர்ந்தாராக் கொண்டு தெளியினும், தேர்ந்தவர்க்குச் \nசெல்லாமை காணாக்கால், செல்லும்வாய் என் உண்டாம்? \nஎல்லாம் பொய்; அட்டு ஊணே வாய். . . . .[349]",
            "explanation": "தம்மை அடைந்தாராகிய ஒருவரை அவரா லடைந்து ஒழுகப்பட்டவர் தொடர்பு இல்லாதவராகக் கொண்டு தெளிய அறியினும் ஆராய்ந்து விட்டு நீங்குதலில்லா வறுமையை நீக்க அறியானாயின் அவனுக்குச் செல்லும் நெறி வேறு யாதுளது? எல்லாம் பொய் - (உணவு அளித்தலை நோக்க ஏனைய எல்லா அறங்களும் பொய்) சமைத்துச் செய்த உணவை இடுமறமே மெய்யாமாதலின்.",
            "meaning": "எல்லா அறங்களுள்ளும் உணவளித்தலே சிறந்த அறமாகக் கருதப்படும்."
        },
        {
            "number": 350,
            "category": "உறவினர்",
            "poem": "அல்லல் ஒருவர்க்கு அடைந்தக்கால், மற்று அவர்க்கு \nநல்ல கிளைகள் எனப்படுவார், நல்ல \nவினை மரபின், மற்று அதனை நீக்குமதுவே \nமனை மரம் ஆய மருந்து. . . . .[350]",
            "explanation": "ஒருவர்க்குத் துன்பம் வந்தமையுமானால் அவருக்கு நெருங்கிய உறவினர் என்று சொல்லப்படுபவர்கள் நல்ல செயல் முறையான் அத் துன்பத்தை நீக்க முற்படுக அச்செயல் இல்லின்கண் உள்ள மரமாகிய மருந்தினையொக்கும் அல்லலுற்றார்க்கு.",
            "meaning": "அல்லலுற்ற காலத்து அவ்வல்லலை நீக்குபவரே சுற்றத்தார் எனப்படுவார்."
        },
        {
            "number": 351,
            "category": "உறவினர்",
            "poem": "மெய்யா உணரின், பிறர் பிறர்க்குச் செய்வது என்? \nமை ஆர் இருங்கூந்தல் பைந்தொடி! - எக்காலும் \nசெய்யார் எனினும், தமர் செய்வர்; பெய்யுமாம், \nபெய்யாது எனினும், மழை. . . . .[351]",
            "explanation": "கருமை நிறைந்த நீண்ட கூந்தலையும் பசிய தொடியினையும் உடையாய்! உண்மையாக ஆராயின் உறவினரல்லாதோர் பிறருக்குச் செய்யப் போவது என்ன இருக்கின்றது? ஒரு காலத்தும் செய்யமாட்டார் என்று கருதும்படி இருந்தாரேயாயினும் உறவினரே ஒரு நன்மையைச் செய்வார்கள் குறித்த ஒரு பருவகாலத்தில் பெய்யாதொழியினும் பின்னையும் பெய்வது மழையேயாதலான்.",
            "meaning": "உறவினரே தமக்குற்ற துன்பத்தை நீக்கும் உரிமையுடையவராதலால், அவரோடு சேர்ந்தொழுக என்றது இது."
        },
        {
            "number": 352,
            "category": "உறவினர்",
            "poem": "முன் இன்னார் ஆயினும், மூடும் இடர் வந்தால், \nபின் இன்னார் ஆகிப் பிரியார், ஒரு குடியார்; \nபொன்னாச் செயினும், புகாஅர் - புனல் ஊர! \nதுன்னினார் அல்லர், பிறர். . . . .[352]",
            "explanation": "நீர்நாடனே! ஒரு குடியிற் பிறந்தவர்கள் முன்னர் இனிமையுடையவ ரல்லராயிருப்பினும் மிக்க துன்பம் வந்துற்றவிடத்து பின்னரும் இனிமையுடையரல்லராகிப் பிரிந்திரார் ஒரு குடிப்பிறந்தவ ரல்லவராகிய பிறரை பொன்போலப் போற்றிச் செயினும் தமக்கு இடர் வந்த ஞான்று அதனைநீக்கப் புகுதலிலர்.",
            "meaning": "ஒரு குடியிற் பிறந்தவர்கள் தம்முள் ஒருவர்க்குத் துன்பம் வந்துற்ற பொழுது மாறுபாடு நீங்கி உதவி செய்வர் என்பதாயிற்று."
        },
        {
            "number": 353,
            "category": "உறவினர்",
            "poem": "உளைய உரைத்து விடினும், உறுதி \nகிளைகள் வாய்க் கேட்பது நன்றே; - விளை வயலுள் \nபூ மிதித்துப் புள் கலாம் பொய்கைப் புனல் ஊர! \nதாய் மிதித்த ஆகா முடம். . . . .[353]",
            "explanation": "நெல் விளைகின்ற கழனியுள் பூக்களை மிதித்து பறவைகள் தம்மிற் கூடி மகிழும் குளங்களையுடைய நீர் நாடனே தாயால் மிதிக்கப்பட்ட கால் முடம்படுதல் இல்லை. (ஆதலால்) மனம் நோவுமாறு உரைப்பராயினும் உறுதியாயினவற்றை சுற்றத்தாரிடத்துக் கேட்டறிதலே நல்லது.",
            "meaning": "சொற் கொடுமை நோக்காது உறுதியாயினவற்றை உறவினரிடத்துக் கேட்டறிக."
        },
        {
            "number": 354,
            "category": "உறவினர்",
            "poem": "தன்னை மதித்து, தமர் என்று கொண்டக்கால், \nஎன்ன படினும், அவர் செய்வ செய்வதே; \nஇன் ஒலி வெற்ப! - இடர் என்னை? துன்னூசி \nபோம் வழிப் போகும், இழை. . . . .[354]",
            "explanation": "இனிய ஓசையை உடைய மலைநாடனே! ஒருவன் தன்னை மதித்துச் சுற்றத்தாராகக் கருதி ஒழுகியவிடத்து எல்லாத் துன்பமும் வந்து பொருந்தியதாயினும் சுற்றத்தார் செய்யும் உறுதியாயினவற்றைத் தாமும் செய்வதே தைக்கின்ற ஊசி போகின்றவழியே செல்லும் நூலிழையை ஒக்கும்; வரும் குற்றம் யாதுளது?",
            "meaning": "உறவாக மதித்தார்க்கு உறவாய் நின்று உறுதி செய்க."
        },
        {
            "number": 355,
            "category": "உறவினர்",
            "poem": "கருவினுள் கொண்டு கலந்தாரும், தம்முள் \nஒருவழி நீடும் உறைதலோ, துன்பம்; \nபொரு கடல் தண் சேர்ப்ப! - பூந் தாமரைமேல் \nதிருவொடும் இன்னாது, துச்சு. . . . .[355]",
            "explanation": "கரையொடு மாறு கொள்ளும் கடலையுடைய குளிர்ந்த நெய்தல் நாட! அழகிய தாமரையிடத்து வாழும் இலக்குமியேயாயினும் நெடுநாள் உடனுறைதல் துன்பந் தருவதாம்; (அதுபோல) கருவினுள் தங்கியபொழுதே தொடங்கிக் கலந்தவர்களும் தமக்குள்ளே ஓர் இடத்தில் நீண்டநாளும் ஒருங்கே தங்கியிருந்து வாழுதல் துன்பம் தருவதாம்.",
            "meaning": "உடன் பிறந்தாராயினும் ஒரே இடத்தில் நீண்ட நாள் தங்கியிருத்தல் ஆகாது."
        },
        {
            "number": 356,
            "category": "உறவினர்",
            "poem": "பாரதத் துள்ளும், பணையம் தம் தாயமா, \nஈர் - ஐம்பதின்மரும் போர் எதிர்ந்து, ஐவரொடு \nஏதிலர் ஆகி, இடை விண்டார்; ஆதலால், \nகாதலரொடு ஆடார் கவறு. . . . .[356]",
            "explanation": "பாரதநூலுள்ளும் பந்தயப் பொருள் தம்முடைய தாயப்பொருளாகக் கொண்டு நூற்றுவரும் ஐவரோடும் சூதுப்போர் செய்து (அது காரணமாகப்) பகைவராகி இடைக்காலத்திலேயே தம்முயிரை நீக்கிக்கொண்டார்களென்றும் கேட்கப்படுதலால் அன்புடையவரோடு விளையாட்டாக வாயினும் சூதாடுதலிலர் அறிவுடையார்.",
            "meaning": "சூதாடல் உயிர்க்கிறுதியைத் தருவதாம்."
        },
        {
            "number": 357,
            "category": "அறம் செய்தல்",
            "poem": "சிறந்த நுகர்ந்து ஒழுகும் செல்வம் உடையார் \nஅறம் செய்து அருள் உடையர் ஆதல், - பிறங்கல் \nஅமையொடு வேய் கலாம் வெற்ப! - அதுவே, \nசுமையொடு மேல் வைப்பு ஆமாறு. . . . .[357]",
            "explanation": "பிறங்கல் அமையொடு வேய் கலாம் வெற்ப மலையில் மூங்கிலுடனே வேய்கள் நெருங்கி இணங்கி நிற்கும் வெற்பனே! சிறந்தனவாகிய இன்பங்களை அடைந்து இன்புற்றொழுகும் பொருளுடையவர்கள் அறங்களைச் செய்து யாவர்மாட்டும் அருள் உடையவராகி ஒழுகுதலாகிய அச்செயலே ஒருவன் பொற்சுமையொடு அதன் மேலே மணிச் சுமையையும் வைத்துச் சுமந்து செல்லுதலை யொக்கும்.",
            "meaning": "செல்வ முடையார் அறமும் அருளும் உடையவராகுக."
        },
        {
            "number": 358,
            "category": "அறம் செய்தல்",
            "poem": "வைத்தனை வைப்பு என்று உணரற்க! தாம் அதனைத் \nதுய்த்து, வழங்கி, இரு பாலும் அத் தகத் \nதக்குழி நோக்கி, அறம் செய்யின் - அஃது அன்றோ, \nஎய்ப்பினில் வைப்பு என்பது. . . . .[358]",
            "explanation": "தான் தேடி வைத்த பொருளைப் பின்னர் வந்து பயன்படுவதாகக் கருதற்க தாம் அப்பொருளை நுகர்ந்தும் பிறருக்குக் கொடுத்தும் இருமைக்கும் அழகுண்டாகுமாறு செய்யத் தகுந்த இடம் நோக்கி அறங்களைச் செய்யின் தளர்ந்த காலத்து உதவும் பொருள் என்பது அதுவன்றோ?",
            "meaning": "அறமே எய்ப்பினில் வைப்பாம்."
        },
        {
            "number": 359,
            "category": "அறம் செய்தல்",
            "poem": "மல்லல் பெருஞ் செல்வம் மாண்டவர் பெற்றக்கால், \nசெல்வுழியும் ஏமாப்பச் செய்வதாம்; - மெல் இயல், \nசென்று ஒசிந்து ஒல்கு நுசுப்பினாய்! - பைங் கரும்பு \nமென்றிருந்து, பாகு செயல். . . . .[359]",
            "explanation": "மென்மையான சாயலையும் தளர்ந்து துவண்டு வளையும் இடையினையும் உடையாய் வளமையைத் தரும் மிக்க செல்வத்தை மாட்சிமையுடையார் பெற்றால் இனிச் செல்லுகின்ற மறுமையிலும் இன்புறுமாறு அதற்கான அறத்தைச் செய்துகொள்வது பசிய கரும்பினைச் சுவைத்தறிந்து மேலும் சுவைக்கப் பாகு செய்து கொள்ளுதலை யொக்கும்.",
            "meaning": "பொருள் பெற்றால் இம்மைக்கும் மறுமைக்கும் - ஆவனவாகிய அறத்தை அதனைக் கொண்டு செய்து கொள்க."
        },
        {
            "number": 360,
            "category": "அறம் செய்தல்",
            "poem": "ஈனுலகத்துஆயின், இசை பெறு஡உம்; அஃது இறந்து, \nஏனுலகத்துஆயின், இனிது, அதூஉம்; தான் ஒருவன் \nநாள்வாயும் நல் அறம் செய்வாற்கு இரண்டு உலகும் \nவேள் வாய் கவட்டை நெறி. . . . .[360]",
            "explanation": "அறஞ் செய்கின்ற ஒருவன் ஈனுலகத்தாயின் இசை பெறும் இவ்வுலகின் திறத்து ஆராய்வோமாயின் புகழினைப் பெறுவான் இவ்வுலகினின்றும் நீங்கி மறுமை யுலகத்தின்கண் சென்றானாயின் அவ்வுலகமும் இனிதாக ஆகும். (ஆதலின்) நாள்தோறும் நன்மையைப் பயக்கும் அறங்களைச் செய்கின்றவனுக்கு இரண்டுலகி னின்பமும் கவட்டை நெறியின்கண் உளவாகிய கலியாணங்களைப் போலும்.",
            "meaning": "இம்மை மறுமை இன்பங்களை அறம் எய்துவித்தலால், அதனை நாள்தோறும் செய்க."
        },
        {
            "number": 361,
            "category": "அறம் செய்தல்",
            "poem": "மாய்வதன் முன்னே, வகைப்பட்ட நல் வினையை \nஆய்வு இன்றிச் செய்யாதார், பின்னை வழி நினைந்து, \nநோய் காண் பொழுதின், அறம் செய்வார்க் காணாமை, \nநாய் காணின் கல் காணாவாறு. . . . .[361]",
            "explanation": "உணர்வு அழிவதன் முன்னே பல திறத்த செயல்களான் வரும் அறங்களை ஆராய்தலின்றிச் செய்யாதவர்கள் பிற்காலத்தில் செய்வோம் என்று நினைத்திருந்து நோய்கள் சூழ்ந்து நின்று தமக்கு இறுதியை ஆராயும்பொழுது தாம் கூறியபடி அறம் செய்வாரைக் காணாதிருத்தல் நாயைக் கண்ட பொழுது கல் மறைதலை யொக்கும்.",
            "meaning": "அறத்தைப் பொருள் பெற்றபொழுதே ஆராய்தலின்றி உடனே செய்க."
        },
        {
            "number": 362,
            "category": "அறம் செய்தல்",
            "poem": "தக்கம் இல் செய்கைப் பொருள் பெற்றால், அப்பொருள் \nதொக்க வகையும் முதலும் அது ஆனால், \n'மிக்க வகையால் அறம் செய்!' என, வெகுடல், \nஅக்காரம் பால் செருக்குமாறு. . . . .[362]",
            "explanation": "மாறுபாடில்லாத செயல்களை உடைய செல்வத்தை ஒருவன் பெற்றால் அச் செல்வம் திரண்டு வந்த திறனும் அதற்குக் காரணமாயிருப்பதும் அறமேயென் றறியப்படுமானால் பலதிறப்பட்ட நெறியால் அறம் செய் யென்று ஒருவன் சொல்ல அவனைச் சினத்தல் சர்க்கரை கலந்த பாலை உட்கொள்ளாது குமட்டித் துப்புதலை யொக்கும்.",
            "meaning": "அறத்தாற் பொருள் பெறலா மென்றறிபவன் பலதிறப்பட்ட நெறியால் அறமியற்றக் கடவன்."
        },
        {
            "number": 363,
            "category": "அறம் செய்தல்",
            "poem": "உலப்பு இல் உலகத்து உறுதியை நோக்கிக் \nகுலைத்து அடக்கி நல்லறம் கொள்ளார்க் கொளுத்தல் \nமலைத்து அழுது உண்ணாக் குழவியைத் தாயர் \nஅலைத்துப் பால் பெய்துவிடல். . . . .[363]",
            "explanation": "அழிவில்லாத உலகத்து அடையும் உறுதியாகிய நன்மையை நோக்கி நல்ல அறநெறியைக் கைக்கொள்ளாதாரை அந் நெறியினின்றும் நீக்கி அடக்கி அறநெறியைக் கொள்ளுமாறு அறிவு கொளுத்துதல் மாறுபட்டு அழுதுகொண்டு பாலுண்ணாத குழந்தைகளை தாய்மார்கள் வருத்திப் பால் உண்பித்தலை யொக்கும்.",
            "meaning": "அறிவுடையோர் அஃதிலராகித் தீநெறியிற் செல்லும் மடவோரை அடக்கி அறிவு கொளுத்துக."
        },
        {
            "number": 364,
            "category": "அறம் செய்தல்",
            "poem": "அறம் செய்பவர்க்கும், அறவுழி நோக்கி, \nதிறம் தெரிந்து செய்தக்கால், செல்வுழி நன்று ஆம்; \nபுறம் செய்ய, செல்வம் பெருகும்; அறம் செய்ய, \nஅல்லவை நீங்கி விடும். . . . .[364]",
            "explanation": "செல்வத்திற்கு வேண்டும் புறச் செயல்களைச் செய்ய அதனால் செல்வம் வளரும் அறங்களைச் செய்ய அதனால் பாவங்கள் பற்றுதலைவிட்டு ஒழியும் (ஆதலால்) அறங்களைச் செய்கின்றவர்களுக்கும் அறஞ்செய்யு மிடத்தை ஆராய்ந்து செய்யும் கூறுபாட்டை அறிந்து செய்தால் செல்லுகின்ற மறுமையுலகின்கணின்பமுண்டாகும்.",
            "meaning": "அறஞ்செய்வார் இடனும் செய்யும் கூறுபாடும் அறிந்து செய்க."
        },
        {
            "number": 365,
            "category": "அறம் செய்தல்",
            "poem": "தோற்றம் அரிது ஆய மக்கட் பிறப்பினால், \nஆற்றும் துணையும் அறம் செய்க! - மாற்று இன்றி, \nஅஞ்சும் பிணி, மூப்பு, அருங் கூற்றுடன் இயைந்து, \nதுஞ்சு வருமே, துயக்கு!. . . . .[365]",
            "explanation": "அறிவின் மயக்கம் அஞ்சத் தகும் நோய், மூப்பு, அருங்கூற்று என்ற இவைகளுடன் சேர்ந்து, தடையில்லாது இறந்துபடுமாறு வந்து சேரும். (ஆதலால்), தோன்றுதற் கருமையாகிய இம் மக்கள் பிறப்பைப் பெற்றதனால், ஒல்லும் வகையான் அறவினையைச் செய்க.",
            "meaning": "ஒவ்வொருவரும் தத்தமக் கியலுமாற்றான் அறம் செய்க."
        },
        {
            "number": 366,
            "category": "அறம் செய்தல்",
            "poem": "பட்ட வகையால் பலரும் வருந்தாமல் \nகட்டு உடைத்தாகக் கருதிய நல்லறம், \nமுட்டு உடைத்தாகி, இடை தவிர்ந்து வீழ்தலின், \nநட்டு அறான் ஆதலே நன்று. . . . .[366]",
            "explanation": "அறம் செய்வதற்குப் பொருந்திய நெறியால் பலரும் வருந்தாதவாறு தனக்கு உறுதி உடைத்தாகுமாறு கருதிச் செய்தொழுகிய நல்லறத்தை இடையூறுடைத்தாகி அதனான் இடையிலே நிறுத்தி ஒழிதலைவிட பயிரை நட்டுவைத்து அதனை அறுத்துப் பயன்பெறா தொழிந்தா னெனப்படுதலே நல்லது.",
            "meaning": "அறஞ் செய்வார் இடர்ப்பாடு நோக்கி இடை நிறுத்தலாகாது."
        },
        {
            "number": 367,
            "category": "அறம் செய்தல்",
            "poem": "பல நாளும் ஆற்றார் எனினும், அறத்தைச் \nசில நாள் சிறந்தவற்றால் செய்க! - கலை தாங்கி \nநைவது போலும் நுசுப்பினாய்! - நல்லறம் \nசெய்வது செய்யாது, கேள். . . . .[367]",
            "explanation": "மேகலையைத் தாங்கி இறுவது போலும் நுசுப்பினை உடையாய் நல்லறம் செய்யும் நன்மையைச் சுற்றத்தார் செய்யார் (ஆதலால்) பல நாட்களும் அறத்தைச் செய்யாராயினும் அறத்தைச் சில நாளாயினும் சிறந்த நெறிகளாற் செய்துய்வாயாக.",
            "meaning": "அறத்தைச் சில நாளாயினும் செய்துய்க."
        },
        {
            "number": 368,
            "category": "அறம் செய்தல்",
            "poem": "நோக்கி இருந்தார் இமைக்கும் அளவின்கண், \nநோக்கப் படினும், உணங்கலைப் புள் கவரும்; \nபோற்றிப் புறந்தந் தகப்பட்ட ஒண் பொருட்கும் \nகாப்பாரின் பார்ப்பார் மிகும். . . . .[368]",
            "explanation": "வெயிலில் காயும் பொருள்களைப் பார்த்துக் கொண்டிருந்தவர்கள் இமை கொட்டும் அளவிலே எங்ஙனம் காவல் செய்து கொள்ளப்படினும் அவ்வுணங்கலைப் புட்கள் திருடிச்செல்லும். (அதுபோல) அரண் செய்து பாதுகாத்துத் தமக்காக வைக்கப்பட்டிருக்கும் ஒள்ளிய பொருளுக்கும். காவல் செய்வாரைவிட அதனைக் கொள்ளப் பார்க்கின்றவர்கள் மிகப் பலராவர்.",
            "meaning": "பொருளைக் கொள்ளப் பார்க்கின்றவர்கள் பலராதலின், உடனே அறஞ் செய்துவிடுதல் நல்லது."
        },
        {
            "number": 369,
            "category": "அறம் செய்தல்",
            "poem": "இன்றி அமையா இரு முது மக்களைப் \nபொன்றினமை கண்டும், பொருள் பொருளாக் கொள்பவோ? \nஒன்றும் வகையான் அறம் செய்க! ஊர்ந்து உருளின் \nகுன்று, வழி அடுப்பது இல். . . . .[369]",
            "explanation": "தம்மையின்றி உயிர் வாழாத இருவராகிய முதிய தாயும் தந்தையும் தாந் தேடிய பொருளையும் தம்மையும் விட்டுவிட்டு இறந்தமையை அறிந்தும் செல்வத்தை ஒரு பொருளாக மனத்தில் கொள்வார்களோ? பொருந்தும் நெறியான் அறத்தைச் செய்துய்க மலை ஊர்ந்து உருண்டு செல்லுமாயின் அதனைவழி நின்று தடுப்பது ஒன்றுமில்லை யாதலின்.",
            "meaning": "செல்வத்திற்கே யன்றி உனக்கும் நிலையாமை உண்மையால் உடனே அறம் செய்க."
        },
        {
            "number": 370,
            "category": "அறம் செய்தல்",
            "poem": "அற்றாக நோக்கி அறத்திற்கு அருள் உடைமை \nமுற்ற அறிந்தார் முதல் அறிந்தார்; தெற்ற \nமுதல் விட்டு அஃது ஒழிந்தார் ஓம்பா ஒழுக்கம் \nமுயல் விட்டுக் காக்கை தினல். . . . .[370]",
            "explanation": "அறத்தினுக்கு அருள் உடையரா யிருத்தல் பண்பாதலை ஆராய்ந்து அதன் திறனை முழுதும் அறிந்தார்கள் காரணம் அறிந்து அறம் செய்வாரெனப்படுவார் தெளிவாக காரணமாகிய அருளைவிட்டு திறந் தெரியாமையான் அவ்வறத்தையும் கைவிட்டாருடைய பாதுகாவாத கொடை நிலத்தில் கண்ணோடும் முயலைவிட்டு ஆகாயத்தின் கண் செல்லும் காக்கையைப் பின் தொடர்ந்து சென்று தின்ன முயலுதலை யொக்கும்.",
            "meaning": "அருளோடு கூடிய அறம் சிறந்தது என்றது இது."
        },
        {
            "number": 371,
            "category": "அறம் செய்தல்",
            "poem": "இம்மைத் தவமும், அறமும், என இரண்டும், \nதம்மை உடையார் அவற்றைச் சலம் ஒழுகல், \nஇம்மைப் பழி ஏயும்; அன்றி, மறுமையும், \nதம்மைத் தாம் ஆர்க்கும் கயிறு. . . . .[371]",
            "explanation": "தம்மை வீட்டின் கண் செலுத்தும் விருப்பம் உடையார் தாம் இப் பிறப்பின் கண்ணே செய்யும் தவமும் அறமும் ஆகிய இவ்விரண்டு நெறியின் கண்ணும் அவற்றை வஞ்ச மனத்தராய்ச் செய்தல் இம்மையின் கண் பழியை உண்டாக்குதலே யல்லாமல் மறுபிறப்பின் கண்ணும் நிரயத்தினின்றும் தாம் வெளியேறாதவாறு தம்மை இறுகக் கட்டி வீழ்த்தும் கயிறாகவும் ஆகும்.",
            "meaning": "வஞ்ச மனத்தராய்த் தவமும் அறமும் புரிந்தொழுகுவார் பழியையும், நிரயத்தையும் அடைந்து துன்புறுவர்."
        },
        {
            "number": 372,
            "category": "ஈகை",
            "poem": "சிறிய பொருள் கொடுத்துச் செய்த வினையால், \nபெரிய பொருள் கருது வாரே; - விரி பூ \nவிராஅம் புனல் ஊர! - வேண்டு அயிரை இட்டு, \nவராஅஅல் வாங்குபவர். . . . .[372]",
            "explanation": "விரிந்த பல பூக்களும் கலந்திருக்கின்ற நீர் நாடனே! இம்மையில் தம்மாலியன்ற சிறிய பொருளை உள்ளன்போடு வறியோர்க் கீந்து வந்த நல்வினையால் மறுமையின்கண் மிக்க செல்வத்தைப்பெற நினைப்பவர்கள் விரும்பப்படும் அயிரை யென்னும் சிறு மீனைத் தூண்டிலிற் கோத்துவிட்டு பெரியவரால் மீனை இழுப்பவரோடொப்பர்.",
            "meaning": "அறிவுடையோர் இம்மையில் இயன்ற அறத்தைச் செய்து மறுமையில் மிக்கபேற்றைப் பெறுவர்."
        },
        {
            "number": 373,
            "category": "ஈகை",
            "poem": "கரப்புடையார் வைத்த, கடையும் உதவா, \nதுரப்புடைய மன்னர்க்கே துப்புரவு; அது அல்லால், \nநிரப்பு இடும்பை மிக்கார்க்கு உதவ ஒன்று ஈதல் \nசுரத்திடைப் பெய்த பெயல். . . . .[373]",
            "explanation": "வறியோர்க் கீயாது மறைத்து வைப்பவர்கள் அரிதின் முயன்று பகைவரைக் கடிதலுடைய அரசர்க்கே பயன்படுவதல்லாமல் அவன்வழி வந்தவர்க்கும் உதவுவதில்லை. (அங்ஙனமின்றி) வறுமையால் துன்பம் மிகுந்தவர்களுக்கு பயன்படுமாறு ஒரு பொருளை ஈதல் பாலை நிலத்தின்கண் சொரியப்பட்ட மழைநீரை ஒக்கும்.",
            "meaning": "புதைத்து வைத்தலின்றிப் பொருளை வறியோர்க்கு ஈவாயாக."
        },
        {
            "number": 374,
            "category": "ஈகை",
            "poem": "பல் ஆண்டும் ஈண்டிப் பழுதாய்க் கிடந்தது \nவல்லான் தெரிந்து வழங்குங்கால், வல்லே \nவளம் நெடிது கொண்து அறாஅது; - அறுமோ, \nகுளம் நெடிது கொண்டது நீர்?. . . . .[374]",
            "explanation": "மிகுந்த நீரைக் கொண்டதாகிய குளம் இறைத்தால் நீர் வற்றுதல் உண்டோ? (இல்லை.) (அதுபோல்) பல ஆண்டுகளாக ஒன்றுசேர்ந்து குற்றமுடைய தாய்க் கிடந்த பொருளை கொடைவல்லா னொருவன் செய்யும் நெறியறிந்து அதனை வறியோர்க்கு விரைந்து வழங்குமிடத்து செல்வத்தை மிகுதியாகக் கொண்ட அது கெடுதல் இல்லை.",
            "meaning": "ஈதலாற் செல்வம் குறைபடுதல் இல்லை."
        },
        {
            "number": 375,
            "category": "ஈகை",
            "poem": "'நினைத்தது இது' என்று, அந் நீர்மையை நோக்கி, \nமனத்தது அறிந்து ஈவார் மாண்டார்; - புனத்த \nகுடிஞை இரட்டும் குளிர் வரை நாட! \nகடிஞையில் கல் இடுவார் இல். . . . .[375]",
            "explanation": "புனத்தின்கண் கோட்டான்கள் கூப்பாடு செய்கின்ற குளிர்ந்த மலையை உடைய நாடனே! இரக்கும் பாத்திரத்தில் அன்னமிடுவதன்றிக் கற்களை இடுவார் இல்லையாதலால் வருகின்ற தன்மையைப் பார்த்து இவன் கருதி வந்த பொருள் இதுவென்று முகத்தான் அறிந்து மனத்தின் அளவை அறிந்து கொடுக்கின்றவர்களே அறத்தான் மாட்சிமை உடையவராவர்.",
            "meaning": "வறியோர் வேண்டும் பொருளைக் குறிப்பறிந்து கொடுப்பாயாக."
        },
        {
            "number": 376,
            "category": "ஈகை",
            "poem": "கூஉய்க் கொடுப்பது ஒன்று இல் எனினும், சார்ந்தார்க்குத் \nதூஉய்ப் பயின்றாரே துன்பம் துடைக்கிற்பார்; \nவாய்ப்பத் தான் வாடியக் கண்ணும், பெருங் குதிரை, \nயாப்புள், வேறு ஆகிவிடும். . . . .[376]",
            "explanation": "சிறந்த குதிரை பொருந்தத் தான் வாடிய காலத்தும் போருக்குரியவற்றை வைத்துக் கட்டவே வேறு குதிரை போன்று ஆண்மை கொண்டு நிற்கும். (அது போல) வறியோரை அழைத்துக் கொடுப்பதற்கு ஒரு பொருளும் இல்லை யாயினும் தம்மையடைந்து ஒரு பொருளை வேண்டினார்க்கு ஒரு பொருளைக் கொடுத்து அச் செயலில் அடிப்பட்டு வந்தவர்களே பிறருடைய துன்பத்தை நீக்க வல்லார்.",
            "meaning": "வறுமை யுற்றவிடத்தும் ஈகையின் நீங்காதே."
        },
        {
            "number": 377,
            "category": "ஈகை",
            "poem": "அடுத்து ஒன்று இரந்தாற்கு ஒன்று ஈந்தாரை, கொண்டார், \nபடுத்து, 'ஏழையாம்!' என்று போகினும் போக! \nஅடுத்து ஏறு அல் ஐம்பாலாய்! - யாவர்க்கேயானும் \nகொடுத்து, ஏழை ஆயினார் இல். . . . .[377]",
            "explanation": "நெருங்கி வளர்ந்திருக்கின்ற இருள் போன்ற ஐந்து பகுதியாகிய கூந்தலையுடையாய் தம்மை யடைந்து ஒரு பொருளை வேண்டினவர்களுக்கு ஒரு பொருளைக் கொடுத்தவர்களை இரவலர் தாழ்வுபடுத்தி ஏழை யென்று சொல்லப் போகினும் போக எத்தகுதியை உடையவரே யாயினும் பிறர்க்குக் கொடுத்து வறுமையுற்றார் ஒருவருமிலர்.",
            "meaning": "ஏழைகளுக்குக் கொடுப்பதனால் பொருள்குறைந்து வறுமையுடையராதல் இல்லை."
        },
        {
            "number": 378,
            "category": "ஈகை",
            "poem": "'இரப்பவர்க்கு ஈயக் குறைபடும்' என்று எண்ணி, \nகரப்பவர் கண்டறியார்கொல்லோ? - பரப்பில் \nதுறைத் தோணி நின்று உலாம் தூங்கு நீர்ச் சேர்ப்ப! \nஇறைத்தோறும் ஊறும் கிணறு. . . . .[378]",
            "explanation": "கடலிடத்தில் துறையின்கண் தோணிகள் நின்று அசைந்து கொண்டிருக்கும் அசைகின்ற நீரையுடைய கடல் நாடனே! தன்னை யடைந்து ஒரு பொருளை வேண்டுவார்க்கு கொடுப்பதால் தமது செல்வம் குறையும் என்று நினைத்து இல்லை யென்று சொல்லித் தமது பொருளை மறைப்பவர்கள் இறைக்குந்தோறும் நீர் ஊறுங்கிணற்றை பார்த்தறியாராயினார் போலும்.",
            "meaning": "கொடுக்கக் கொடுக்கப் பொருள் வளரும்."
        },
        {
            "number": 379,
            "category": "ஈகை",
            "poem": "'இரவலர் தம் வரிசை' என்பார், மடவார் \nகரவலராய்க் கை வண்மை பூண்ட புரவலர் \nசீர வரைய ஆகுமாம், செய்கை சிறந்து அனைத்தும்; \nநீர் வரையவாம் நீர் மலர். . . . .[379]",
            "explanation": "இரப்போர் நிலைக்குத் தக்க அளவினதாகக் கொடுப்பதே கொடை என்று சொல்லுகின்றவர்கள் மூடர்களே யாவார்கள் நீர்ப்பூ நீரின் அளவினதாயிருக்கும் கையிலுள்ளதை மறையாதவர்களாகிக் கைவண்மையையுடைய அரசர்கள் செய்யும் கொடைச் செயலும் மற்றும் சிறந்த எல்லாச் சிறப்புக்களும் தம் சீரினளவினதாயிருக்கும் ஆதலான்.",
            "meaning": "கொடுப்போன் தன்னிலை நோக்கி ஈக என்றது இது."
        },
        {
            "number": 380,
            "category": "ஈகை",
            "poem": "தொடுத்த பெரும் புலவன், சொற் குறை தீர, \n'அடுத்தர' என்றாற்கு, 'வாழியரோ!' என்றான்; \nதொடுத்து, 'இன்னர்' என்னலோ வேண்டா; - கொடுப்பவர் \nதாம் அறிவார், தம் சீர் அளவு. . . . .[380]",
            "explanation": "செல்கெழு குட்டுவனுடைய புகழைச் செய்யுளாகப் பாடிய பெரிய புலவனாகிய கௌதமன் துறக்கத்தை யானும் என் சுற்றமும் அடையுமாறு செய்வாயாக என்று சொல்ல அங்ஙனம் சொல்லிய அப் புலவற்கு அவர் சொல்லியகுறை தீரும் பொருட்டு வேள்வி செய்து துறக்கத்தின்கண் நீடு வாழ்வாயாக வென்று கூறினான்.(ஆகையால்) ஒரு பொருளை வேண்டுவார் முறையாக இத் தன்மையை உடையார் என்று புகழ்ந்து கூறுதல் வேண்டாவாம் கொடுக்கின்றவர்கள் தம் நிலையின் அளவையறிந்து செய்வார்கள்.",
            "meaning": "கொடையாளிகள் தொடுத்துக் கூறுதலை எதிர் நோக்காது தம் நிலைமைக்கேற்பக் கொடுப்பர்."
        },
        {
            "number": 381,
            "category": "ஈகை",
            "poem": "மாரி ஒன்று இன்றி வறந்திருந்த காலத்தும், \nபாரி மட மகள், பாண் மகற்கு, நீர் உலையுள் \nபொன், திறந்து, கொண்டு, புகாவாக நல்கினாள்; \nஒன்று உறா முன்றிலோ இல். . . . .[381]",
            "explanation": "மாரி ஒன்று இன்றி வறந்து இருந்த காலத்தும், மழையென்பதே ஒன்று இல்லாமல் வற்றியிருந்த காலத்திலும், பாரியினுடைய இளமை பொருந்திய மகள் வந்து இரந்த பாணனுக்கு நீரையுடைய உலையுள் பொன்னைப் பெய்து அதனைக் கொண்டுவந்து உணவாகக் கொடுத்தாள். (ஆதலால்) ஒரு பொருளும் இல்லாத வீடோ இல்லை.",
            "meaning": "ஒவ்வொருவரும் தம்மா லியன்றதொரு பொருளைக் கொடுக்க."
        },
        {
            "number": 382,
            "category": "ஈகை",
            "poem": "ஏற்றார்கட்கு எல்லாம் இசை நிற்ப, தாம் உடைய \nமாற்றார் கொடுத்திருப்ப, வள்ளன்மை; மாற்றாரை \nமண்ணகற்றிக் கொள்கிற்கும் ஆற்றலார்க்கு என் அரிதாம்? \nபெண் பெற்றான் அஞ்சான், இழவு. . . . .[382]",
            "explanation": "இரந்தவர்கள் எல்லோருக்கும் புகழ் இவ்வுலகில் நிலைத்து நிற்குமாறு தம்மிடத்துள்ள பொருளை இல்லையென்று கூறாராகித் தம் அளவிற்கு ஏற்பக் கொடுப்பது கொடையாம் பகைவரை வென்று நாட்டை அவரினின்றும் நீக்கித் தன்னதாகக் கொள்ளும் வலிமை உடைய அரசர்களுக்குச் செய்தற்கரியது யாது? ஒரு பெண்ணைப் பெறத்தகும் காலத்தைப் பெற்றவன் இழக்கப்படும் பொருளுக்கு அஞ்சுவானல்லன் ஆதலால்",
            "meaning": "கொடைக் குரியவர்கள் அரசர்களே யாவர்."
        },
        {
            "number": 383,
            "category": "ஈகை",
            "poem": "பயன் நோக்காது, ஆற்றவும் பார்த்து அறிவு ஒன்று இன்றி, \nஇசை நோக்கி, ஈகின்றார் ஈகை, - வயமாப்போல் \nஆலித்துப் பாயும் அலை கடல் தண் சேர்ப்ப! \nகூலிக்குச் செய்து உண்ணும் ஆறு. . . . .[383]",
            "explanation": "வெற்றியையுடைய குதிரையைப்போல் ஒலித்துத் தாவிச் செல்லும் அலைகடலையுடைய குளிர்ந்த நீர் நாடனே! மறுமையில் வரும் பயனை நோக்குதலின்றி மிகவும் பகுத்தறியும் அறிவு என்பது ஒன்று இல்லாதவராகி புகழொன்றனையே நோக்கி கொடுக்கின்றவர்களது ஈகை கூலிக்குத் தொழில் செய்து உண்ணு நெறியோ டொக்கும்.",
            "meaning": "புகழொன்றனையே நோக்கிக் கொள்வோர் நிலையறியாது கொடுக்கும் கொடை சிறந்ததன்றாம்."
        },
        {
            "number": 384,
            "category": "ஈகை",
            "poem": "மறாஅ தவனும், பலர் ஒன்று இரந்தால், \nபெறாஅஅன் பேதுறுதல் எண்ணி, பொறாஅன், \nகரந்து உள்ளதூஉம் மறைக்கும்; அதனால், \nஇரந்து ஊட்குப் பன்மையோ தீது. . . . .[384]",
            "explanation": "மறுக்கும் இயல்பில்லாதவனும் இரவலர் பலரும் ஒரு பொருளை விரும்பினால் (எல்லோர்க்கும் கொடுக்க முடியாமையால்) அதனைப் பெறாதவன் மயக்கமுறுதலை நினைத்து மனம் பொறாதவனாகித் தன்னிடத்துள்ள பொருளையும் கரந்து மறைப்பான் ஆகையால் யாசித்து உண்ணும் உணவிற்கு ஒருவனிடத்திலே பலரும் சென்றிரத்தல் தீமையைத் தருவதாம்.",
            "meaning": "ஒருவனிடத்தில் : யாசிப்பதற்குப் பலரும் ஒன்று சேர்ந்து செல்லுதல் ஆகாது."
        },
        {
            "number": 385,
            "category": "ஈகை",
            "poem": "தோற்றம் பெரிய நசையினார், அந் நசை \nஆற்றாதவரை அடைந்து ஒழுகல், - ஆற்றுள் \nகயல் புரை உண்கண் கனங்குழாய்! - அஃதால், \nஉயவுநெய்யுள் குளிக்குமாறு. . . . .[385]",
            "explanation": "ஆற்றின்கண் உள்ள மீனையொத்த மை யுண்ட கண்களையும் பொற் குழையினையு முடையாய் தோன்றுதல் மிகுந்த ஆசையினை உடையவர்கள் அவ் வாசையைத் தீர்க்கமாட்டாதவர்களை தீர்ப்பாரெனக் கருதி அடைந்து அவர்வழி நிற்றலாகிய அதுவே வண்டிக்கிடும் மசையினுள் குளிக்கு மாற்றை யொக்கும்.",
            "meaning": "குறைதீர விரும்புவார் அதனைத் தீர்க்கவல்லாரைச் சார்ந்தொழுகுக."
        },
        {
            "number": 386,
            "category": "ஈகை",
            "poem": "காப்பு இகந்து ஓடி, கழி பெருஞ் செல்வத்தைக் \nகோப் பரியான் கொள்ளக், கொடுத்து இராது என் செய்வர்? \nநீத்த பெரியார்க்கே ஆயினும், மிக்கவை \nமேவின், பரிகாரம் இல். . . . .[386]",
            "explanation": "இருவகைப் பற்றினையும் முற்ற அறுத்த துறவிகளோயினும் தம்மால் தானமாகக் கொடுக்கப்பட்ட மிக்க பொருளைத் தாமே சென்று மேவுவராயின் அதனை இடை நின்று தடுத்தற்குரிய வழி இல்லை. (அதுபோல) காப்பு இகந்து ஓடி - காவல் நெறியைக் கடந்து சென்று குடிகளது மிக்க பெருஞ் செல்வத்தை அரசனாகிய பெரியவன் வலிந்து சென்று கொள்வானாயின்.",
            "meaning": "அரசனே குடிமக்களது செல்வத்தைப் பறிக்க முற்படுவானாயின், அதனை நீக்க வல்லவர் யாரும் இலர்."
        },
        {
            "number": 387,
            "category": "வீட்டு நெறி",
            "poem": "எண்ணக் குறைபடாச் செல்வமும், இற்பிறப்பும், \nமன்னருடைய உடைமையும், மன்னரால் \nஇன்னர் எனல் வேண்டா; இம்மைக்கும் உம்மைக்கும் \nதம்மை உடைமை தலை. . . . .[387]",
            "explanation": "எண்ணுதற்குக் குறைவு இல்லாத செல்வமும் உயர்குடிப் பிறப்பும் மன்னரைத் தம் வயத்தராய் உடைய உரிமையும் அரசர்களால் இத் தன்மையுடையாரெனப் புகழப்படுதலும் விரும்பத்தக்கனவல்ல இப்பிறப்பிற்கும் மறு பிறப்பிற்கும் உறுதியாகிய தம்முடைய தலைவனாகிய கடவுளை உடைமையாகக் கொள்ளுதலே சிறந்தது.",
            "meaning": "ஒவ்வொருவரும் கடவுளைஉடைமையாகக் கொள்ளுதலே சிறந்தது."
        },
        {
            "number": 388,
            "category": "வீட்டு நெறி",
            "poem": "அடங்கி, அகப்பட்ட ஐந்தினையும் காத்து, \nதொடங்கிய மூன்றினால் மாண்டு, ஈண்டு உடம்பு ஒழிய, \nசெல்லும் வாய்க்கு ஏமம் சிறுகாலைச் செய்யாரே \nகொல்லிமேல் கொட்டு வைத்தார். . . . .[388]",
            "explanation": "துறவறத்திற்கு விதிக்கப்பட்ட நெறியின்கண் தாம் அடங்கி ஒழுகி, ஐம் புலன்களையும் பொறிகள் மேற் சொல்லாதவாறு செறியப் பாதுகாவல் செய்து, தாம் செய்யத் தொடங்கிய துறவற நெறியில், மனம், மொழி, மெய் என்ற மூன்றானுந் தூயராய் மாட்சிமைப்பட்டு, இவ்வுலகத்தின்கண் இவ்வுடம்பு ஒழிந்து நிற்க, இனிச் செல்ல விருக்கும் மறுமைக்கு உறுதியைக் காலம்பெறச் செய்யாதவர்களே, தீயின் மீது நெல்லினைப் பெய்து பொரித்து உண்ணுபவரோ டொப்பர்.",
            "meaning": "காலம் பெறத் துறந்து வீடு எய்துக என்றது இது."
        },
        {
            "number": 389,
            "category": "வீட்டு நெறி",
            "poem": "நட்டாரை ஆக்கி, பகை தணித்து, வை எயிற்றுப் \nபட்டு ஆர் துடியிடை யார்ப் படர்ந்து, ஒட்டித் \nதொடங்கினார் இல்லத்து, அதன்பின் துறவா \nஉடம்பினால் என்ன பயன்?. . . . .[389]",
            "explanation": "தன்னுடன் நட்புச் செய்து கொண்டவர்களைச் செல்வமுடையவராகச் செய்து பகைவரை அழித்து கூரிய பற்களையும் பட்டுடை பொலியும் உடுக்கை போன்ற இடையினையு முடைய பெண்கள்மீது காதல் கொண்டு பொருந்தி இல்லறத்தைத் தொடங்கிச் செய்தவர்கள் அது முடிந்த பிறகு துறவறத்தில் துறந்து செல்லாத உடம்பினான் என்ன பயனுண்டாம்?",
            "meaning": "இல்லற நெறியில் நின்று அதன் பின்னர்த் துறவறம் சேர்க."
        },
        {
            "number": 390,
            "category": "வீட்டு நெறி",
            "poem": "இல்வாழ்க்கையானும் இலதானும் மேற்கொள்ளார், \nநல் வாழ்க்கை போக, நடுவு நின்று, எல்லாம் \nஒருதலையாச் சென்று துணியாதவரே \nஇரு தலையும் காக் கழித்தார். . . . .[390]",
            "explanation": "இல்லறத்தை யாயினும் அஃதின்றி நின்ற துறவறத்தை யாயினும் தாம் மேற்கொண் டொழுகாதவராகி சிறந்த வாணாள் வறிதே கழிய இடை நின்று எல்லாவற்றையும் ஆழ்ந்து உறுதியாகத் துணிந்து ஒருநெறிக்கண் ஒழுகாதவர்களே காவின் இருபக்கத்திலுமுள்ள பொருளை நீக்கித் தண்டினைச் சுமந்து நின்றாரோ டொப்பர்.",
            "meaning": "இரு வாழ்க்கையினுள் ஒன்றன் கண்ணும் துணிவோ டொழுகாதவர்கள் இம்மை மறுமை இன்பங்களைப் பெறார்."
        },
        {
            "number": 391,
            "category": "வீட்டு நெறி",
            "poem": "வளமையும், தேசும், வலியும், வனப்பும், \nஇளமையும், இற்பிறப்பும், எல்லாம் உளவா, \nமதித்து அஞ்சி மாறும் அஃது இன்மையால், - கூற்றம் \nகுதித்து உய்ந்து அறிவாரோ இல். . . . .[391]",
            "explanation": "செல்வமும், புகழும், இளமையும் என்றிவை யெல்லாம் உளவாக; மதித்து அஞ்சி மாறும் அஃதின்மையால் - அவற்றை மதித்துப் பயந்து நீங்குந்தன்மை கூற்றத்திற்கின்மையால் இயமனினின்றும் பிழைத்துச் சென்றாராக அறியப்படுவார் ஒருவரும் இலர்.",
            "meaning": "வளமை, தேசு, முதலியவற்றின் நிலையாமை நோக்கித் துறந்து துறவற நெறியிற் சேர்க."
        },
        {
            "number": 392,
            "category": "வீட்டு நெறி",
            "poem": "கொண்டு ஒழுகு மூன்றற்கு உதவாப் பசித் தோற்றம் \nபண்டு ஒழுகி வந்த வளமைத்து அங்கு உண்டு, அது \nகும்பியில் உந்திச் சென்று எறிதலால், - தன் ஆசை \nஅம்பாய் உள் புக்குவிடும். . . . .[392]",
            "explanation": "தான் கொண்டு ஒழுகுகின்ற மூன்றற்கும் உதவி செய்த லில்லாத வேட்கைத் தோற்றம் முன்னர் நல்வினை செய்தமையான் வந்த செல்வத்தை அங்குத்தானே பயன்படுத்திக் கொண்டு அவ்வாசை நரகச் சேற்றில் உதைத்துச் சென்று வீழ்த்தலால் ஒருவனுடைய ஆசையாகிய அம்பு ஆயுளைப் புகுந்து கெடுத்துவிடும்.",
            "meaning": "பிறர்க்குதவி செய்தலில்லாத ஆசையே ஒருவனை நரகத்துள் அழுத்தவல்லது."
        },
        {
            "number": 393,
            "category": "வீட்டு நெறி",
            "poem": "செல்வத் துணையும், தம் வாழ்நாள் துணையும், தாம் \nதெள்ளி உணரார், சிறிதினால் செம்மாந்து, \nபள்ளிப்பால் வாழார், பதி மகிழ்ந்து வாழ்வாரே, \nமுள்ளித் தேன் உண்ணுமவர். . . . .[393]",
            "explanation": "செல்வத்தின் அளவினையும் தம் வாழ்நாளின் அளவினையும் தாம் தெளிய ஆராய்ந்து அறியாராகி சிறிய இல்லற இன்பத்தினாலே தருக்குற்று அருந்தவர்கள் உறையும் பள்ளியினிடத்து வாழாராகி இல்லின்கணிருந்து இன்புற்று வாழுகின்றவர்களே சிறந்த தேனை உண்ணாது முள்ளிச்செடியின் தேனை உண்ணுகின்றவர்களோ டொப்பர்.",
            "meaning": "துறவறம் சேர்தலின்றி இல்லறத்திலேயே இருந்து மகிழ்ந்து இருப்பது முள்ளித்தே னுண்பதை யொக்கும்."
        },
        {
            "number": 394,
            "category": "வீட்டு நெறி",
            "poem": "வல் நெஞ்சினார் பின் வழி நினைந்து செல்குவை \nஎன் நெஞ்சே! இன்று அழிவாய் ஆயினாய்; செல், நெஞ்சே! \nஇல் சுட்டி நீயும் இனிது உரைத்துச் சாவாதே \nபல் கட்டு, அப் பெண்டிர், மகார். . . . .[394]",
            "explanation": "எனக்குறுதி சூழும் என் நெஞ்சமே! வலிய நெஞ்சினராய இயமனுடைய வேலையாட்களின் பின்னே செய்த குற்றங்களை நினைத்து அழிந்து செல்வாய் (ஆனால்) இப்பொழுது இழிந்த செயலிற் புகுந்து நின்று செய்கின்றாய் மனைவாழ்க்கையின் பொருட்டு நீயும் இனியவற்றைக் கூறி நின்று இறவாது. செல் துறவறத்திற்குச் செல்வாயாக நெஞ்சமே அம்மனைவியும் மக்களும் பல தளைகளாவராதலின்.",
            "meaning": "பெண்டிரும் மக்களும் தளைகளாதலின், அவற்றை யொழித்துத் துறவறம் சேர்க."
        },
        {
            "number": 395,
            "category": "வீட்டு நெறி",
            "poem": "சிறந்த தம் மக்களும் செய் பொருளும் நீக்கி, \nதுறந்தார் தொடரப்பாடு எவன் கொல், - கறங்கு அருவி \nஏனல்வாய் வீழும் மலை நாட! - அஃது அன்றோ, \nயானை போய், வால் போகாவாறு. . . . .[395]",
            "explanation": "ஒலித்துவரும் அருவிகள் தினைப்புனத்தின்கண் வீழும் மலைநாடனே! சிறப்புடைத்தாய தம்முடைய மக்களையும் தாம் ஈட்டிய பொருளையும் பற்றுவிட்டுத் துறந்தவர்கள் தமது உடம்பின்மீது பற்றுக்கொண்டு ஒழுகுதல் எது கருதி ஒரு வாயிலின்கண் யானை போய் அதன் வால் போகாவாற்றை அஃதொக்குமன்றோ.",
            "meaning": "துறவறநெறி நின்றார் அகப்பற்றினை முற்ற நீக்குக என்றது இது."
        },
        {
            "number": 396,
            "category": "வீட்டு நெறி",
            "poem": "எனைப் பல் பிறப்பினும் ஈண்டி, தாம் கொண்ட \nவினைப் பயன் மெய் உறுதல் அஞ்சி, எனைத்தும், \nகழிப்புழி ஆற்றாமை காண்டும்; அதுவே, \nகுழிப் புழி ஆற்றா குழிக்கு. . . . .[396]",
            "explanation": "எல்லா வகைப் பிறப்புக்களிலும் ஈட்டித் தாம் மேற்கொண்ட தீவினையின் விளைவு தம்மேற் சார்தலுக்கு அஞ்சி எவ்வளவு சிறிய தீவினையையும் அநுபவிக்கின்ற விடத்துத் துன்பத்தை அடைகின்றோம் அச்செயல் குழியினின்றும் தோண்டப்பட்ட பூழி அக்குழியை நிரப்ப முடியாதவாறு போலும்.",
            "meaning": "வினை தம்மா லீட்டப்பட்டதே யாதலின், அதன் விளைவை இயைந்து அநுபவிக்க வேண்டும்."
        },
        {
            "number": 397,
            "category": "வீட்டு நெறி",
            "poem": "திரியும், இடிஞ்சிலும், நெய்யும், சார்வு ஆக \nஎரியும், சுடர் ஓர் அனைத்தால்; தெரியுங்கால், \nசார்வு அற ஒடிப் பிறப்பு அறுக்கும்; அஃதேபோல், \nநீர் அற, நீர்ச் சார்வு அறும். . . . .[397]",
            "explanation": "விளக்கு திரியையும் அகலையும் நெய்யையும் பற்றுக் கோடாகக் கொண்டு அழகாக எரியும்; சார்வுகளின்றேல் எரியாது அது போன்று ஆராயுமிடத்து சார்வாக நின்ற மூவகை வினையும் அற்றுப்போக (அவ்வினையறுதலே) பிறவித் துன்பத்தை நீக்கும் அதைப் போலவே நீர் அற்றுப்போகவே அந்நீரிற் சார்ந்து வாழும் உயிர்களும் இறந்துபோகும்.",
            "meaning": "வினையறவே பிறப்பறும்."
        },
        {
            "number": 398,
            "category": "வீட்டு நெறி",
            "poem": "ஓத நீர் வேலி உலகத்தார், 'அந் நெறி \nகாதலர்' என்பது அறிந்து அல்லால், யாது ஒன்றும் \nகானக நாட! - பயிலார்; பயின்றதூஉம் \nவானகம் ஆகிவிடும். . . . .[398]",
            "explanation": "காடுகளையுடைய முல்லை நாடனே தீயதாயினும் பழகிய நெறி வானுலகத்தை யொப்ப இன்பம் பயந்து பின்னர் நீங்குதற்கு அரிதாகி விடுமாதலால் ஒளி பொருந்திய கடலை வேலியாகவுடைய இவ்வுலகத்தி லுள்ளவர்கள் தாம் மேற்கொண்டு ஒழுகுகின்ற அந்நெறியை விரும்புகின்றார்கள் என்பதை அறிந்தன்றி யாதொரு நெறியின் கண்ணும் பழகுதலிலர் அறிவுடையார்.",
            "meaning": "அறிவுடையார் உலகொப்பிய நெறியை மேற்கொண் டொழுகுவார்கள்."
        },
        {
            "number": 399,
            "category": "வீட்டு நெறி",
            "poem": "பரந்தவர் கொள்கைமேல், பல் ஆறும் ஓடார், \nநிரம்பிய காட்சி நினைந்து அறிந்து கொள்க! \nவரம்பு இல் பெருமை தருமே; - பரம்பூரி \nஎன்றும் பதக்கு ஏழ் வரும். . . . .[399]",
            "explanation": "பல்வேறு வகைப்பட விரிந்த சமயத்தார் கொள்கைகள்மீது பல நெறிக்கண்ணும் செல்லாதவர்களாகி நன்மை நிரம்பிய கொள்கையை ஆராய்ந்தறிந்து மேற்கொள்க. பரம்படித்த கூலி எக்காலத்தும் பதக்கு நெல்லே உறுதியாக வரும்; (அதுபோல) கடைப்பிடித் தொழுகிய அக்கொள்கையே எல்லையில்லாத பெருமையை உறுதியாகத் தரும்.",
            "meaning": "ஒரு நெறியை உறுதியாகக் கொண்டொழுகுக."
        },
        {
            "number": 400,
            "category": "வீட்டு நெறி",
            "poem": "நாணின்றி ஆகாது பெண்மை நயமிகு \nஊணின்றி ஆகா துயிர்வாழ்க்கை - பேணுங்கால் \nகைத்தின்றி ஆகா கருமங்கள் காரிகையாய் \nவித்தின்றிச் சம்பிரதம் இல். . . . .[400]",
            "explanation": "அழகுடையாய்! பெண்மைக் குணம் நாணின்றி உண்டாகாது; காப்பாற்றுமிடத்து நலம் மிகுந்த உணவு இல்லாது உயிர் வாழ்ந்திருத்தல் முடியாது; செயல்கள் கைப்பொருள் இல்லாது முடிதல் இல்லை; விதையின்றி விளைவும் இல்லை.",
            "meaning": "பெண்களுக்கு நாண் வேண்டும் என்றது இது."
        }
    ]
}
